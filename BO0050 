ལམ་ལ།
ཇག་ཁེ་རོ་ཨག་གིས་བརྩམས།


ལེའུ་དང་པོ།

ང་དང་ངའི་ཆུང་མ་ཁ་བྲལ་ནས་ཅང་མ་འགོར་བར་ང་ཌིན་ལ་ཐོག་མར་ཐུག་བྱུང་།
ང་ལ་ནད་ངན་ཞིག་ཕོག་ནས་དྲག་ཚར་ཙམ་ཡིན་ཞིང་། ཐབས་རྡུགས་ཁར་ཨ་ཐང་
ཆད་པའི་བཟའ་འཐོར་དེ་དང་། དེ་བཞིན་ངའི་ཡོད་ཚད་ཤི་ཟིན་པ་ལྟ་བུའི་སེམས་
ཚོར་དེ་ལ་འབྲེལ་བ་ཡོད་ན་མ་གཏོགས། ངས་ན་ཚ་དེའི་སྐོར་གླེང་ན་མི་འདོད།
ཌིན་མོ་རི་ཡར་ཋི་འབྱོར་བ་དང་མཉམ་དུ་ངེད་ཀྱི་མི་ཚེའི་ཆ་ཤས་ཤིག་མགོ་བཙུགས་
པ་དེ་ལ་ཁྱེད་ཀྱིས་ལམ་བར་གྱི་ངེད་ཀྱི་མི་ཚེ་ཞེས་བརྗོད་ཆོག དེའི་སྔོན་ལ་ངས་རྒྱལ་
ཁམས་བསྐོར་སླད་ཨ་མེ་རི་ཀའི་ནུབ་ཕྱོགས་སུ་བསྐྱོད་རྒྱུའི་རྨི་ལམ་ཡང་ཡང་རྨིས་
པ་དང་། དེ་ཡང་དུས་རྟག་ཏུ་འཆར་གཞི་ངེས་མེད་ཀྱིས་འདིང་མོད་ལག་ལེན་ལ་
ཐེབས་རྒྱུ་གཏན་ནས་མེད། ཌིན་ནི་འཆར་གཞི་འདི་ལ་ཧ་ཅང་འཕྲོད་པའི་མི་ཞིག་
ཡིན་ཞིང་། དེའི་རྒྱུ་མཚན་ནི་ཁོང་དངོས་གནས་བྱས་ན་ལམ་དུ་སྐྱེས་པ་རེད། དེ་
ཡང་ཁོང་གི་ཕ་མ་གཉིས་ལོ་སི་ཨན་ཇེལ་སི་གྲོང་ཁྱེར་ལ་འགྲོ་རྒྱུའི་ཆེད་དུ་ ༡༩༢༦
ལོར་སོལད་ལེག་གྲོང་ཁྱེར་བརྒྱུད་སྐབས་རླངས་འཁོར་གོབ་ཏོ་ཞིག་ཏུ་ཁོ་སྐྱེས་པ་
རེད། ཁོང་གི་སྐོར་གྱི་གནས་ཚུལ་ཐོག་མ་རྣམས་སྐུ་ཞབས་ཆ་ཌི་ ཁིང་བརྒྱུད་ནས་ང་
ལ་འབྱོར་ཞིང་། དེ་ཡང་ཌིན་གྱིས་ ནེའུ་ མེག་སི་ཁོ་མངའ་སྡེའི་བཅོས་བསྒྱུར་སློབ་གྲྭ་
ཞིག་ནས་བཏང་བའི་ཡི་གེ་འགའ་ཞིག་བསྟན་བྱུང་ལ། ང་ནི་ཡི་གེ་དེ་དག་ལ་ཧ་ལས་
པའི་དོ་སྣང་སྐྱེས་བྱུང་། གང་ཡིན་ཟེར་ན། ཡི་གེ་དེ་དག་གི་ནང་། ཆ་ཌི་ལ་ཇར་མན་
གྱི་མཁས་པ་ནི་ཆའི་སྐོར་ཆ་ཚང་དང་། དེ་བཞིན་ཆ་ཌི་ཡིས་ཤེས་པའི་མཁས་པའི་
ཡོན་ཏན་ཡ་མཚན་རྣམས་ཁོང་ལ་སློབ་དགོས་པའི་སྐུལ་མ་དྲང་མོ་དང་ཡིད་དུ་
འོང་བའི་ཐོག་ནས་བྱས་འདུག སྐབས་ཤིག་ལ་ཁར་ལོ་དང་ངེད་གཉིས་ཀྱིས་ཡི་གེ་
དེ་དག་གི་སྐོར་ལ་སྐད་ཆ་བཤད་ཅིང་། ངོ་མི་ཤེས་ཤིང་ཡ་མཚན་ཅན་གྱི་ཌིན་མོ་
རི་ཡར་ཋི་ལ་ཐུག་ཐུབ་རྒྱུ་ཨེ་ཡིན་ནམ་སྙམ་པ་བྱུང་། འདི་ནི་སྔོན་མ་སྔོན་མ་རེད།
ཌིན་ནི་ད་ལྟའི་ཌིན་གྱི་རྣམ་པ་དེ་མིན། ཁོང་ནི་མཚར་སྣང་གི་གོས་ཀྱིས་གཡོགས་
པའི་བཙོན་ཕྲུག་ཆུང་ཆུང་ཞིག་ཡིན་པའི་སྐབས་རེད། དེ་ནས་ཌིན་བཅོས་སྒྱུར་སློབ་
གྲྭ་ནས་ཐོན་ཏེ་ཐེངས་དང་པོར་ནེའུ་ཡོག་ལ་ཡོང་རྒྱུ་ཡིན་པའི་གཏམ་གསར་དེ་གོ་
བྱུང་། ད་དུང་ཁོང་ནི་བུ་མོ་མིང་ལ་མེ་རི་ལུ་ཞེས་པ་ཞིག་ལ་གཉེན་སྒྲིག་བྱས་ཚར་
ཙམ་ཡིན་པའི་གཏམ་ཞིག་འདུག
ཉིན་གཅིག་ངས་སློབ་གླིང་གི་གཡས་གཡོན་དུ་འཆམ་འཆམ་བྱེད་བཞིན་ཡོད།
ཆ་ཌི་དང་ཋིམ་ གྷེ་རེ་གཉིས་ཀྱིས་ཌིན་ནི་ཧར་ལོམ་ཤར་མ་སྟེ་སི་པན་གྱི་ཧར་ལོམ་
ཁུལ་དུ་ཆུ་ཚ་བོ་མེད་པའི་ཁང་པ་ཞིག་ཏུ་བསྡད་ཡོད་སྐོར་བརྗོད་བྱུང་། ཌིན་ནི་
རང་གི་མཛེས་མ་ལྕམ་ཆུང་གྲུང་མོ་མེ་རི་ལུ་དང་མཉམ་དུ་སྔ་དགོང་དེར་ཐེངས་དང་
པོར་ནེའུ་ཡོག་ཏུ་འབྱོར་འདུག ཁོང་ཚོ་སྤྱི་སྤྱོད་རླངས་འཁོར་གྷི་རེ་ཧུང་དི་ཞེས་པ་
ནས་ལམ་ཁ་ ༥༠ པའི་སྟེང་བབས། ལམ་ཟུར་བརྒྱུད་ནས་ཁ་ལག་ཟ་ས་ཞིག་བཙལ།
ཧེག་ཋོར་ཞེས་པའི་ཟ་ཁང་དེར་སོང་། དེ་ནས་བཟུང་དུས་ནམ་ཡིན་ཡང་ཧེག་ཋོར་ཟ་
ཁང་འདི་ནི་ཌིན་ལ་མཚོན་ན་ནེའུ་ཡོག་གི་མཚོན་རྟགས་ཆེན་པོ་ཞིག་ཆགས་པ་རེད།
ཁོང་ཚོས་རང་གི་སྒོར་མོ་རྣམས་ཡིད་དུ་འོང་ཞིང་འོད་འཚེར་བའི་མངར་ཟས་འཁུར་
ར་ཆེན་པོ་དང་མངར་ཟས་གཅུས་རིལ་མའི་ཐོག་བཏང་བ་རེད།
སྐབས་འདིར་ཌིན་གྱིས་མེ་རི་ལུ་ལ་འདི་འདྲ་བརྗོད་ཀྱི་འདུག "སྙིང་སྡུག ད་ང་
ཚོ་ནེའུ་ཡོག་གྲོང་ཁྱེར་དུ་ཡོད། ཡིན་ན་ཡང་། ང་ཚོ་མི་སུ་རི་མངའ་སྡེ་བརྒལ་སྐབས་
དང་། ལྷག་པར་དུ་ངའི་བཙོན་ཁང་གི་རྙོག་དྲ་རྣམས་དྲན་དུ་བཅུག་པའི་བྷོན་ཧྥེལ་
བཅོས་སྒྱུར་སློབ་གྲྭའི་ས་མཚམས་བརྒལ་སྐབས་ངས་ཅི་ཞིག་གི་སྐོར་ལ་བསམ་བློ་
གཏོང་བཞིན་ཡོད་པ་དེའི་སྐོར་ཁྱེད་ལ་བཤད་མེད། ད་ནི་ང་ཚོས་རང་རང་གི་བརྩེ་
དུང་ལ་འབྲེལ་བ་ཡོད་པའི་དོན་དག་ཙག་ཙིག་ལྷག་ལུས་རྣམས་བརྗེད་དུ་འཇུག་
རྒྱུ་དང་། འཕྲལ་དུ་ལས་ཀའི་མི་ཚེ་འདིའི་འཆར་གཞི་བྱེ་བྲག་པ་ལ་བསམ་བློ་གཏོང་
རྒྱུའི་མགོ་འཛུགས་རྒྱུ་དེ་ངེས་པར་དུ་བྱེད་དགོས་པ་ཆགས་འདུག” དེ་ལ་སོགས་པ་
རང་གི་མི་ཚེའི་སྟོད་ཀྱི་བྱུང་བ་རྣམས་བཤད།
རོགས་པ་གསར་བུ་རྣམས་དང་ལྷན་དུ་ང་ཆུ་ཚ་བོ་མེད་པའི་སྡོད་ཁང་དེར་ཕྱིན།
ཌིན་གྱིས་དོར་མ་ཕྱེད་ཀ་ཅན་དེ་གོན་ནས་སྒོ་འབྱེད་དུ་བསླེབས། མེ་རི་ལུ་ནི་འབོལ་
སྟེགས་ལས་མར་མཆོང་ཡོང་གི་འདུག ཌིན་གྱིས་སྡོད་ཁང་གི་ཁང་བདག་དེ་ཐབ་
ཚང་དུ་མངགས་སོང་ལ་དེ་ནི་ཕལ་ཆེར་འཚིག་ཇ་བཟོ་ཆེད་དུ་རེད། ཁོང་གིས་མུ་
མཐུད་ནས་འཁྲིག་སྤྱོད་སྐོར་བརྗོད་པ་ལ་བྲེལ་བར་གྱུར། ཁོང་གིས་རང་ཉིད་འཚོ་
གནས་ཀྱི་ཆེད་དུ་རྔུལ་ནག་དང་ཚིག་རྩུབ་བརྗོད་དགོས་པའི་སྡུག་ལས་བྱེད་དགོས་
ན་ཡང་། འཁྲིག་སྤྱོད་ནི་ཁོང་ལ་མཚོན་ན་མི་ཚེའི་ནང་གི་གལ་ཆེ་ཤོས་དང་དམ་
པའི་སྤྱོད་པ་ཉག་གཅིག་དེ་རེད། ཚུལ་འདི་ནི་ཁོང་ཡར་ལངས་ཏེ་ཁུ་ཚུར་རྩེད་མོ་
བ་ན་གཞོན་ཞིག་གིས་རང་གི་དགེ་རྒན་ལ་བྱེད་པ་ཅི་བཞིན་རྟག་ཏུ་མགོ་བོ་སྨད་
ཅིང་གུག་གུག་བྱེད་ལ། ཁྱེད་ཀྱི་སྐད་ཆ་ཡོད་ཚད་ལ་ཉན་བཞིན་ཡོད་པའི་ཚུལ་དུ་
“ལགས་རེད་"དང་"ཏག་ཏག་རེད་"ཅེས་སྟོང་ཕྲག་ལོང་བ་བཤད་རྐྱང་བྱེད་པའི་ངང་
ཚུལ་དེ་ལས་མཐོང་ཡོང་། ངས་ཌིན་མཐོང་བའི་ཐོག་མའི་མཐོང་སྣང་ནི་ཨ་རིའི་གློག་
བརྙན་འཁྲབ་མཁན་ཇེན་ ཨོ་ཋི་རི་གཞོན་ནུ་ཡིན་སྐབས་ཀྱི་ཉམས་ཅན་ཞིག་ཡིན་ཏེ།
འཕོངས་ཕྲ་ཞིང་མིག་སྔོན་པོ། སྐམ་པོ། ཨོག་ལ་ཧོ་མ་མངའ་སྡེའི་སྐད་གདངས་ཅན།
ཁ་བ་ཅན་གྱི་ཨ་རིའི་ནུབ་ཕྱོགས་ཀྱི་དཔའ་བོ་འགྲམ་པའི་ངོས་ན་རྒྱ་ཡོད་པ་ཞིག་
རེད། ངོ་མ་བཤད་ན་ཁོང་མེ་རི་ལུ་དང་གཉེན་སྒྲིག་བྱས་ནས་ཤར་ཕྱོགས་སུ་མ་ཡོང་
གོང་དེར་ཁོང་གིས་ཁ་ལོ་ར་ཌོ་མངའ་སྡེ་རུ་ཨེ་ཌི་ ཝོལ་ཞེས་པའི་རྩྭ་ས་ཞིག་ཏུ་ལས་
ཀ་བྱེད་བཞིན་ཡོད་པ་རེད། མེ་རི་ལུ་ནི་གསེར་མདོག་གི་སྐྲ་ལྷས་མ་མང་པོ་ཡོད་པ་
དང་འདྲ་བར་སྐྲ་འཁྱིལ་མའམ་སིལ་ལུ་ཧ་ལས་པ་ཡོད་པའི་སྐྲ་སེར་མཛེས་མ་ཞིག་
རེད་ལ། རང་གི་ལག་པ་པང་དུ་བཞག་ནས་འབོལ་སྟེགས་ཀྱི་སྣེ་ཞིག་ལ་བསྡད་འདུག
མོའི་གྲོང་གསེབ་པའི་མིག་འབྲས་དུ་བའི་མདོག་གི་སྔོ་མདངས་ཅན་གཉིས་ནི་གང་
ཞིག་ལ་ཆེས་ཆེར་ཅེར་ནས་འདུག གང་ཡིན་ཟེར་ན། མོ་ནི་ནུབ་ཕྱོགས་སུ་ཡོད་
སྐབས་ནས་ཐོས་མྱོང་ཡོད་པའི་ནེའུ་ཡོག་གི་སྡོད་ཁང་སྐྱ་བོ་ཡིད་མུག་པ་ཞིག་གི་ནང་
དུ་ཡོད་ཅིང་། རི་མོ་བ་མོ་ཌི་ཡན་ནིའི་དངོས་བརྒལ་རིང་ལུགས་ཀྱི་རི་མོའི་ནང་དུ་
བཀོད་པའི་བུད་མེད་སྐམ་རིད་གཟུགས་རིང་མ་ཞིག་འཇིགས་ཡེར་བའི་ཁང་མིག་
ཅིག་ཏུ་ཡོད་པ་དང་མཚུངས་པར་སྒུག་བཞིན་འདུག ཕྱི་ནས་བལྟས་ན་སྙིང་སྡུག་
ཅིག་ཡོད་མོད། མོ་ནི་ཧ་ཅང་གླེན་པ་དང་འཇིགས་རུང་གི་བྱ་བ་ཅི་ཡང་བྱེད་ཕོད་པ་
ཞིག་རེད། མཚན་མོ་དེར་ང་ཚོ་ཚང་མས་སྦི་རག་འཐུང་ཞིང་། དཔུང་ཤེད་འགྲན། སྐྱ་
རེངས་མ་ཤར་བར་དུ་སྐད་ཆ་བཤད་ནས་བསྡད། ཞོགས་པའི་སྐབས་སུ་ང་ཚོས་གླེན་
རྟགས་སྟོན་བཞིན་གོར་གོར་གྱིས་བསྡད་ཅིང་ཡིད་མུག་པའི་ཉི་འོད་སྐྱ་བོ་ཞིག་གི་
ནང་དུ་ཐ་མག་སྤྲུགས་སྣོད་ནས་དུད་སྣེ་ལྷག་མ་རྣམས་འཐེན་བཞིན་བསྡད། ཌིན་
འཚབ་སྣང་གིས་ཡར་ལངས་ཏེ་སྐོར་བ་རྒྱག་བཞིན་བསམ་བློ་གཏོང་བཞིན་དོན་དག་
ཅིག་སྒྲུབ་རྒྱུའི་ཐག་གཅོད་བྱས་པ་ནི་མེ་རི་ལུ་ཡིས་ཞོགས་ཇ་བཟོ་རྒྱུ་དང་ཁྱིམ་ལ་
གད་ཕྱགས་བྱེད་རྒྱུ་དེ་རེད། “བཤད་སྟངས་གཞན་ཞིག་གིས་བཤད་ན། སྙིང་སྡུག ང་
ཚོས་ལས་དོན་ལ་དམིགས་པ་གཏོད་དགོས་རེད་ཅེས་ངས་བཤད་ཀྱིན་ཡོད། དེ་ལྟར་
མ་བྱས་ན་ང་ཚོའི་འཆར་གཞི་ལ་བསྲེས་ལྷད་བྱེད་པའམ་ཤེས་ཡོན་གྱིས་མ་འདང་བ།
རྒྱུན་ལྡན་མིན་པ་ཆགས་ཀྱི་རེད།” ཟེར། དེ་ནས་ང་ཕྱི་ལོགས་ལ་ཐོན་པ་ཡིན།
བདུན་ཕྲག་རྗེས་མ་དེར་ཁོང་གིས་ཆ་ཌི་ ཁིང་ལས་རྩོམ་ཡིག་ཇི་ལྟར་འབྲི་ཚུལ་
ངེས་པར་དུ་སྦྱོང་དགོས་སྐོར་གྱི་སེམས་གཏམ་བཤད་འདུག ཆ་ཌི་ལགས་ཀྱིས་ང་
རྩོམ་པ་པོ་ཞིག་ཡིན་པ་དང་སློབ་སྟོན་ལེན་ཕྱིར་ང་ལ་འབྲེལ་བ་བྱེད་དགོས་སྐོར་
བརྗོད་འདུག བར་དེར་ཌིན་ལ་རླངས་འཁོར་འཇོག་ས་ཞིག་ཏུ་ལས་ཀ་ཞིག་ཐོབ་
འདུག་ཅིང་། ཧོ་བྷོ་ཁེན་ས་གནས་ཀྱི་ཁོང་ཚོའི་སྡོད་ཁང་དུ་མེ་རི་ལུ་དང་ལྷན་
དུ་འཁྲུག་འཛིང་ཤོར་འདུག དཀོན་མཆོག་མཁྱེན། ཁོང་ཚོ་ཅིའི་ཕྱིར་དེ་ལ་གནས་
སྤར་བ་རེད། མོ་ཤིན་ཏུ་ཁྲོས་ཤིང་འཁོན་སེམས་གཏིང་ནས་སྐྱེས་ཏེ་ཉེན་རྟོག་པ་ལ་
གཏུགས་ནས་ཚད་ལས་བརྒལ་པའི་རྫུན་བཟོའི་ཉེས་འཛུགས་བྱས་འདུག ཌིན་
ནི་ཧོ་བྷོ་ཁེན་ནས་བྲོས་འགྲོ་དགོས་བྱུང་འདུག་སྟབས་ཁོང་ལ་སྡོད་ས་མེད། ཁོ་ནི་
ང་རང་ཨ་ནེ་དང་མཉམ་དུ་སྡོད་སའི་ནེའུ་ཇར་ཛིའི་ཕ་ཋེར་སོན་ས་གནས་སུ་ཐད་
ཀར་ཡོང་འདུག དགོང་མོ་གཅིག་ལ་ངས་དེར་སློབ་སྦྱོང་བྱེད་བཞིན་སྡོད་སྐབས་
སུ་སྒོ་བརྡུངས་བྱུང་། སྒོ་འགྲམ་གྱི་ནག་ཁུང་ནང་མགོ་བོ་སྒུར་བཞིན་ཉམ་ཆུང་བའི་
ངང་ནས་མགོ་ལྕོག་རྒྱག་བཞིན་"ཨ་རོ། ཁྱེད་ཀྱིས་ང་དྲན་གྱི་འདུག་གམ། ཌིན་མོ་རི་
ཡར་ཋི། རྩོམ་ཡིག་ཇི་ལྟར་འབྲི་ཚུལ་ང་ལ་སློབ་རོགས་ཞུ་ཆེད་ང་ཁྱེད་རང་གི་འཁྲིས་
ལ་བཅར་བ་ཡིན།”
"མེ་རི་ལུ་གང་དུ་ཡོད།" ངས་ཁོང་ལ་དྲིས། ཌིན་གྱིས་བཤད་རྒྱུར་མོས་སྒོར་མོ་ཁ་
ཤས་ཀྱི་དོན་དུ་སྨད་བཙོང་འདུག་ཅིང་། "སྨད་འཚོང་མ་"དེ་སླར་ཌེན་ཝར་ལ་ལོག་
འདུག ངའི་ཨ་ནེ་ལགས་ཀྱིས་ཁྱིམ་གྱི་ཚོམས་ཁང་དུ་གསར་ཤོག་ཀློག་བཞིན་འདུག་
ཅིང་། མོའི་མདུན་ནས་ང་ཚོས་རང་འདོད་བཞིན་སྐད་ཆ་བཤད་མི་ཐུབ་པར་བརྟེན་
ང་ཚོ་ཕྱི་ལོགས་སུ་སྦི་རག་ཅུང་ཙམ་འཐུང་དུ་ཕྱིན། ངའི་ཨ་ནེ་ལགས་ཀྱིས་ཌིན་ལ་
ཐེངས་གཅིག་བལྟས་ཏེ་ཁོང་སྨྱོན་པ་ཡིན་པའི་ངོས་འཛིན་བྱས་སོང་།
ཆང་ཁང་ནས་ངས་ཌིན་ལ་བཤད་དོན། “དམྱལ་བ་ཁྱོད། ཁྱོད་རྩོམ་པ་པོ་
ཞིག་བྱེད་འདོད་ཡོད་པ་ཁོ་ནའི་དབང་གིས་འདིར་ཡོང་མེད་པ་དེ་ངས་གསལ་
པོར་ཤེས་ཀྱི་ཡོད། གང་ལྟར་ཡང་ངས་རྩོམ་འབྲིའི་སྐོར་ལ་བྷེ་ནི་ཉལ་ཐ་ལང་ཤོར་
གྱི་ངར་ཤུགས་དང་བཅས་བརྩོན་པ་བསྟེན་རྒྱུ་ཙམ་ཞིག་ལས་གཞན་ཅི་ཞིག་
ཤེས་ཀྱི་རེད།་” དེ་ལ་ཁོས་བཤད་རྒྱུར། "ལགས་རེད། ཡིན་དང་ཡིན། ཁྱོད་ཀྱིས་
ཅི་ཞིག་བཤད་ཀྱིན་ཡོད་པའི་དོན་ཏག་ཏག་ངས་ཤེས་ཀྱི་ཡོད། ངོ་མ་བཤད་ན་ང་
ལ་བྱུང་བའི་དཀའ་རྙོག་དེ་ཚོ་ཚང་མ་ངས་ཤེས་ཀྱི་ཡོད། ཡིན་ན་ཡང་ད་ང་ལ་
འདོད་པ་ཡོད་པ་ནི་ཁ་ནང་ལ་འཁོར་ནས་ཇར་མན་གྱི་ལྟ་གྲུབ་སྨྲ་བ་སྐུ་ཞབས་
ཞོ་ཕེན་ཧ་ཝར་གྱི་རྣམ་དབྱེའི་ལྟ་གྲུབ་ལ་དགོས་པའི་རྐྱེན་དེ་ཚོ་ངོས་འཛིན་རྒྱུ་དེ་
ཡིན། ..." དེ་ལ་སོགས་པ་ཚུལ་དེ་ལྟ་བུའི་ཐོག་ནས་བཤད་ཅིང་། དོན་དག་དེ་རྣམས་
ངས་ཅུང་ཟད་ཙམ་ཡང་མི་ཤེས་ལ། ཁོང་གིས་ཀྱང་མི་ཤེས། དུས་ཚོད་དེ་དག་གི་
སྐབས་ལ་ཁོང་གིས་རང་ཉིད་ཀྱིས་ཅི་ཞིག་བཤད་ཀྱི་ཡོད་པ་དེའི་སྐོར་དངོས་གནས་
ཤེས་ཀྱི་མེད། དེ་ལྟར་བརྗོད་དོན་ནི། ཁོང་ནི་དེ་དུས་མཁས་པ་ངོ་མ་ཞིག་ཏུ་འགྱུར་
རྒྱུའི་གོ་སྐབས་ངོ་མཚར་བ་དེའི་སྟེང་དུ་སེམས་གཡེང་ཆེ་བའི་བཙོན་ཕྲུག་གཞོན་ནུ་
ཞིག་རེད། ཁོང་གིས་“མཁས་པ་ངོ་མ་་དེ་ཚོ་ནས་ཐོས་མྱོང་བའི་ཚིག་དེ་འདྲ་སྤྱད་ནས་
བཤད་སྟངས་དེ་འདྲ་བ་བཤད་རྒྱུ་ལ་དགའ་པོ་ཡོད་མོད་དེ་དག་ནི་རྩིང་པོ་ཡོད་པ་
རེད། འོན་ཀྱང་ཤེས་དགོས་རྒྱུ་ཞིག་ལ། དོན་དག་གཞན་ཚང་མའི་ཐོག་ནས་ཁོང་དེ་
འདྲའི་དྲང་པོ་དྲང་རྐྱང་ཞིག་ཀྱང་མ་རེད། ཐ་སྙད་དང་ཆེད་ལས་ཀྱི་བརྡ་ཆད་དེ་དག་
ཆ་ཚང་བར་ལོབ་རྒྱུ་ལ་ཁར་ལོ་ མག་སི་ལྷན་དུ་ཟླ་བ་ཁ་ཤས་ཤིག་མ་གཏོགས་སྡོད་
དགོས་བྱུང་ཡོད་པ་མ་རེད། གང་ལྟར་ཡང་ང་ཚོས་སྨྱོན་པའི་ཚད་རིམ་གཞན་ཞིག་
གི་ཐོག་ནས་ཕན་ཚུན་ལ་གོ་བརྡ་འཕྲོད་པར་གྱུར་ཅིང་། ཁོང་ལ་ལས་ཀ་ཞིག་མ་ཐོབ་
བར་དུ་ངའི་ཁང་པར་སྡོད་ཆོག་པའི་མོས་མཐུན་བྱས་པ་ཡིན། ད་དུང་ང་ཚོས་ནམ་
ཞིག་ལ་ནུབ་ཕྱོགས་སུ་འགྲོ་རྒྱུའི་མོས་མཐུན་བྱས། དེ་ནི་ ༡༩༤༧ ལོའི་དགུན་ཁ་རེད།
དགོང་མོ་ཞིག་ལ་ཌིན་གྱིས་ང་ཚོའི་ཁང་པར་དགོང་ཟས་ཟས། ནེའུ་ཡོག་གི་
རླངས་འཁོར་འཇོག་ས་ཞིག་ཏུ་ཁོང་ལ་ལས་ཀ་ཐོབ་ཡོད། ངས་ཡི་གེ་གཏག་བཞིན་
པའི་སྐབས་དེར་ཁོང་ངའི་ཕྲག་པ་ལ་བསྙེས་ནས། “ཁོ་རེ། མགྱོགས་པོ་བྱོས་དང་།
བུ་མོ་ཚོས་སྒུག་གི་མ་རེད།" ཅེས་བཤད་བྱུང༌།
"སྐར་མ་གཅིག་སྒུགས་དང་། ངས་ལེའུ་འདི་ཚར་མ་ཐག་ཏུ་ཁྱེད་དང་མཉམ་དུ་
སླེབས་ཡོང་།” ཞེས་ངས་དེ་ལྟར་བཤད་ཅིང་། ལེའུ་དེ་ནི་དེབ་དེའི་ནང་གི་ལེའུ་ཡག་
ཤོས་ཀྱི་གྲས་གཅིག་ཡིན། དེ་ནས་ངས་གོན་པ་གྱོན། བུ་མོ་འགའ་ལ་ཐུག་ཆེད་ང་
ཚོ་ནེའུ་ཡོག་ལ་འཕུར་བཞག་པ་ཡིན། ལིན་ཁུན་སྦུག་ལམ་སྟོང་པ་དེའི་ནང་དུ་ཁྱད་
མཚར་བའི་འོད་ཆེམ་ཆེམ་གྱི་ཁྲོད་དུ་ང་ཚོ་སྤྱི་སྤྱོད་རླངས་འཁོར་ནང་བསྐྱོད་རིམ་
བཞིན། ང་ཚོས་མཛུབ་སྟོན་བྱེད་ཞོར་ཕན་ཚུན་ལ་བསྙེས་ནས་བསྡད་ཅིང་། དགའ་
ཚོར་ཆེན་པོས་ཁ་བརྡ་བྱས། ང་ལ་ཡང་ཌིན་གྱི་ན་ཚ་དེ་འགོས་མགོ་བཙུགས་འདུག
ཁོང་ནི་མི་ཚེ་ལ་ཧ་ཅང་དགའ་སྤྲོ་ལྡན་པའི་ན་གཞོན་ཞིག་རེད། ཁོང་ནི་ཁྲམ་པ་ཞིག་
ཡིན་མོད། ཁོང་གིས་རང་ཉིད་ཧ་ཅང་འཚོ་འདོད་ཆེ་དྲགས་པ་དང་དེ་བཞིན་ཁྲམ་པ་
མ་བྱས་ན་ཁ་ཡ་མི་བྱེད་མཁན་གྱི་མི་རྣམས་ལ་འབྲེལ་བ་བྱེད་ཆེད་དུ་ཁོང་གིས་ཁྲམ་
པ་འཁྲབ་ཀྱི་ཡོད། ཁོང་གིས་ང་ལ་ཁྲམ་པ་འཁྲབ་ཀྱིན་ཡོད། ངས་དེ་ཤེས། (སྡོད་ཁང་
དང་། ཉལ་ས། “ཇི་ལྟར་རྩོམ་འབྲི་ཚུལ་”སོགས་ཀྱི་ཆེད་དུ།) ཁོང་གིས་ངས་ཤེས་པ་དེ་
ཤེས་ཀྱི་ཡོད། (འདི་ངེད་ཅག་གི་འབྲེལ་བའི་རྨང་གཞིར་གྱུར་ཡོད་པ་རེད།) ཡིན་ན་
ཡང་ངས་དེ་ལ་ཁ་ཡ་མ་བྱས། ང་ཚོ་འགྲིགས་པོ་མཐུན་པོ་བྱུང༌། བསུན་གཙེར་མེད་
ལ་ཞབས་ཞུའང་མེད། སྙིང་དུ་སྡུག་པའི་གྲོགས་པོ་གསར་པ་ཇི་བཞིན་ཕན་ཚུན་སྡོད་
ཤེས་འགྲོགས་ཤེས་བྱས། ཕལ་ཆེར་ཁོང་གིས་ང་ལས་ཅི་ཙམ་སྦྱངས་པ་དེ་ཙམ་ཞིག་
ངས་ཁོང་ལས་སྦྱོང་བའི་མགོ་བཙུགས། ངའི་ལས་ཀའི་སྐོར་ནས་བཤད་ན་ཁོང་གིས་
“རེད། དེ་རེད། ཧ་ལས་པ་རེད། ཁོ་རེ།” ཟེར་ཞིང་། ངས་རྩོམ་འབྲི་བཞིན་ཡོད་སྐབས་
ཁོང་གིས་ངའི་ཕྲག་པ་ནས་དེ་ལ་ལྟ་བཞིན། “རེད་ཡ། དེ་ཏག་ཏག་རེད་ཡ། ཨོ་ཧོ་ཧོ།
ཁོ་རེ།"དང་། “ཨ་མ་མ།" ཟེར། ལག་ཕྱིས་ཀྱིས་རང་གི་གདོང་པ་ཕྱིས་ནས། “ཁོ་རེ། ཨོ་
ཧོ་ཧོ། ལས་ཀ་བྱེད་རྒྱུ་མང་དྲགས་པ་ཞིག་འདུག འབྲི་རྒྱུ་མང་དྲགས་པ་ཞིག་འདུག
བརྡ་སྤྲོད་ཀྱི་འཇིགས་པ་དང་རྩོམ་རིག་གི་བཀག་རྒྱས་མཚོན་པའི་བར་ཆད་ཡོད་
ཚད་དང་བཀག་རྒྱ་དེ་དག་ལ་འགྱུར་བ་ཞིག་མ་བཏང་བའི་བར་དུ་དེ་དག་ཚང་མ་
འབྲི་རྒྱུའི་མགོ་ཙམ་ཡང་ཇི་ལྟར་འཛུགས།"
“ཏག་ཏག་རེད། ཁོ་རེ། ད་ཁྱེད་ཀྱིས་ཁ་གྲག་གི་འདུག” ཁོང་གི་དགའ་སྣང་དང་
འཆར་སྣང་ལས་མཆེད་ཡོང་བའི་ལྷ་ཡི་འོད་ལྟ་བུ་ཞིག་ངས་མཐོང་བྱུང་ལ། དེ་དག་
ཁོང་གིས་ཁ་ནས་འཕྱུར་ཡོང་བའི་ཚུལ་གྱིས་འགྲེལ་བརྗོད་བྱས་སྟབས་སྤྱི་སྤྱོད་
རླངས་འཁོར་ནང་གི་མི་རྣམས་ཀྱིས་ཕྱོགས་ཡས་མས་ལ་བལྟས་ནས་“ཚད་ལས་
བརྒལ་བའི་དགའ་སྣང་ཅན་གྱི་གླེན་པ་དེ་”"འཚོལ་གྱིན་འདུག ཁོ་ནུབ་ཕྱོགས་སུ་
ཡོད་དུས་རང་གི་དུས་ཚོད་ཀྱི་སུམ་ཆའི་གཅིག་དེ་དབྱུག་པའི་སྤོ་ལོ་རྩེ་སའི་པོལ་
ཁང་དུ་བསྐྱལ། སུམ་ཆའི་གཅིག་བཙོན་ཁང་དུ་བསྐྱལ། དེ་ནས་སུམ་ཆའི་གཅིག་དེ་
སྤྱི་དམངས་དཔེ་མཛོད་ཁང་དུ་བསྐྱལ་བ་རེད། མི་རྣམས་ཀྱིས་ཁོང་གི་མགོ་ན་ཞྭ་མོ་
མེད་པར་དེབ་འཁྱེར་ཏེ་དགུན་ཁའི་སྲང་ལམ་ནས་པོལ་ཁང་དུ་བརྒྱུགས་པ་མཐོང་གི་
རེད་ལ། ཡང་ན་རང་གི་རོགས་པ་རྣམས་ཀྱི་ཁང་པའི་སྟེང་ཁང་དུ་སླེབས་རྒྱུའི་ཆེད་
དུ་ཤིང་སྡོང་ལ་འཛེག་བཞིན་པ་མཐོང་ཡོང་། ཁང་སྟེང་དེར་ཁོང་གིས་ཉེན་རྟོག་པ་
ལས་གཡོལ་བའམ་ཡང་ན་དེབ་བཀླགས་ནས་ཉིན་མང་པོར་སྡོད་ཀྱི་རེད།
ང་ཚོ་ནེའུ་ཡོག་ལ་ཕྱིན་པ་ཡིན། གནས་སྟངས་གང་འདྲ་ཡིན་པ་དེ་ངས་བརྗེད་
འདུག་མོད་བུ་མོ་ནག་རིལ་མ་གཉིས་རེད། དེར་བསླེབས་དུས་བུ་མོ་མི་འདུག བུ་
མོ་གཉིས་དགོང་ཟས་སྐབས་སུ་ཁོང་དང་འཛོམ་རྒྱུའི་དུས་ཆད་བྱས་ཡོད་ཀྱང་
བསླེབས་མ་སོང་། ང་ཚོ་ཁོང་གིས་ལས་ཀ་བྱེད་སའི་རླངས་འཁོར་འཇོག་ས་དེར་ཕྱིན།
དེར་ཁོང་གིས་ལས་ཀ་འགའ་ཞིག་བྱེད་དགོས་ཡོད། དེའི་རྒྱབ་ངོས་ན་ཡོད་པའི་སྤྱིལ་
ཁང་དེར་ཕྱིན་ནས་གྱོན་པ་བརྗེ་རྒྱུ་དང་། མེ་ལོང་ཆག་རོ་དེའི་མདུན་ནས་བཟོ་ལྟ་
དོད་རྒྱུ་སོགས་རེད། དེ་ནས་ང་ཚོ་ཐོན་པ་ཡིན། དེ་ནི་ཌིན་དང་ཁར་ལོ་ མག་སི་ཐུག་
པའི་དགོང་མོ་རེད། ཌིན་ ཁར་ལོ་ མག་སི་ལ་ཐུག་པའི་སྐབས་དེར་དོན་དག་ཧང་
སངས་པ་ཞིག་བྱུང་བ་རེད། ཁོང་ཚོ་གཉིས་ཀ་རིག་པ་རྣོན་པོ་ཡོད་པ་དེ་ལྟར་རེད་
ལ། ཐུག་མ་ཐག་ནས་ཁོང་ཚོ་འདྲེས་པར་གྱུར། ཅེར་བའི་མིག་འབྲས་གཉིས་ནི་ཅེར་
བའི་མིག་འབྲས་གཉིས་ལ་ཟུག སེམས་ན་རིག་པའི་འོད་འཚེར་བའི་ཚུལ་འཆོས་
ཅན་གྱི་ལྷ་དེ་དང༌། སེམས་སྐྱོ་སྡུག་གིས་ཁེངས་པའི་སྙན་ངག་གི་ཚུལ་འཆོས་ཅན་
གྱི་སེམས་ནག་སྟེ་དེ་ནི་ཁར་ལོ་ མག་སི་རེད། དེ་ནས་བཟུང་སྟེ་ངས་ཌིན་མཐོང་
བ་ཉུང་ཞིང་། ང་ཡང་ཅུང་ཙམ་འགྱོད་བྱུང་། ཁོང་གཉིས་ཀའི་ངར་ཤུགས་ནི་ཏག་
ཏག་ཁ་འཕྲོད་ཅིང་དེ་དང་བསྡུར་ན་ང་ནི་གླེན་པ་ཞིག་རེད། ངས་ཁོང་ཚོ་དང་ལྷན་
དུ་འགྲན་མ་ཐུབ། དེ་ནས་ཚང་མ་སྨྱོས་པའི་འཁོར་ལོ་ཞིག་གི་མགོ་བཙུགས་སོང་།
ངའི་གྲོགས་པོ་ཚོ་དང་། དེ་བཞིན་ངའི་ཤུལ་ལུས་ཀྱི་ནང་མི་ཡོད་ཚད་ནི་ཨ་མེ་རི་ཀའི་
མཚན་མོའི་ས་རྡུལ་གྱི་སྤྲིན་པ་ཆེན་པོ་ཞིག་གི་ནང་དུ་བསྲེས་ཡོང་གི་རེད། ཁར་ལོ་
ཡིས་ཁོང་ལ་ཨོལད་ བྷུལ་ ལི་དང་། ཨེལ་མར་ ཧ་སེལ། ཇེན་བཅས་ཀྱི་སྐོར་བཤད་
ཅིང་། ལི་ཡིས་ཋེག་ས་སི་མངའ་སྡེའི་ནང་དུ་ཉལ་ཐའི་རྩྭ་ལྡུམ་འདེབས་ཀྱིན་ཡོད་ལ།
ཧ་སེལ་ནི་རིག་ཁར་སི་མཚོ་གླིང་[འདིར་བཙོན་ཁང་ཡོད་ལ་བཙོན་ཁང་གི་མིང་ལ་
ཡང་དེ་ལྟར་བརྗོད།] དུ་ཡོད། ཇེན་ནི་སྨྱོ་སྨན་གྱི་འཁྲུལ་སྣང་དུ་ཡོད་ཅིང་རང་གི་བུ་
མོ་མཆན་དུ་བཟུང་ནས་ནེའུ་ཡོག་གྲོང་ཁྱེར་གྱི་ཋེམ་ སི་ཁི་ཝེར་བཞི་མདོར་ཉུལ་
ཅིང་མཐར་བྷེལ་ཝིའུ་སྨན་ཁང་ལ་སླེབས་ཀྱི་རེད། དེ་ནས་ཌིན་གྱིས་ཁར་ལོ་ལ་ནུབ་
ཕྱོགས་ཀྱི་མི་སྣ་རྒྱུས་མེད་དག་བཤད་ཅིང་། དཔེར་ན་པོལ་ཁང་མྱུལ་མཁན་དང་།
ཤོག་སྦག་རྩེད་མཁན་གྲགས་ཅན། མཚན་མཐུན་འཁྲིག་སྤྱོད་པའི་དྲང་སྲོང་མིང་ལ་
ཁོ་མི་ སི་ནར་ཁ་ཟེར་བ། དེ་བཞིན་རོ་ཡེ་ཇོན་སོན། མྱི་ཆེན་ཨེ་ཌི་ཌན་ཁེལ། ཁོང་
གི་བྱིས་དུས་ཀྱི་གྲོགས་པོ། ཁོང་གི་སྲང་ལམ་གྱི་གྲོགས་པོ། ཁོང་གི་ཁ་གྲངས་མེད་
པའི་བུད་མེད། འཁྲིག་སྤྱོད་དགའ་འཛོམས། འཁྲིག་སྤྱོད་པར་རིས། ཁོང་གི་དཔའ་
བོ་དང་དཔའ་མོ། འགྲུལ་བཞུད་སོགས་བཤད་འདུག ཁོང་ཚོ་ལྷན་དུ་སྲང་ལམ་ལ་
བརྒྱུགས་ཏེ་སྔ་མོ་བཞིན་ཡོད་ཚད་ལ་རོལ་མྱོང་བྱས་སྟབས་ཕྱིས་སུ་དེ་དག་ནི་ཧ་ཅང་
སྐྱོ་བ་དང་གོ་རྟོགས་ཡོད་པ། སྟོང་སེང་ངེ་བར་གྱུར་བ་རེད། ཡིན་ན་ཡང་དེ་ནས་སྨྱོན་
པའི་ཚུལ་གྱིས་སྲང་ལམ་ཁག་ཏུ་གཞས་འཁྲབ་པ་རེད། ངས་མི་ཚེ་ཧྲིལ་པོར་རང་
ཉིད་ཀྱི་དུང་བ་འདྲེན་པའི་མི་རྣམས་ཀྱི་རྗེས་སུ་འབྲངས་པ་ཇི་བཞིན། ང་ནི་གོམ་པ་
འཁྱར་འཁྱོར་གྱིས་ཁོང་ཚོའི་རྗེས་སུ་འབྲངས། ཅིའི་ཕྱིར་ཞེ་ན། ངའི་དུང་བ་འདྲེན་
པའི་མི་རྣམས་ནི་སྨྱོན་པ་ཤ་སྟག་སྟེ། འཚོ་བ་ལ་སྨྱོས་པ། བཤད་རྒྱུ་ལ་སྨྱོས་པ། བསྐྱབ་
ཡོང་རྒྱུ་ལ་སྨྱོས་པ། དེ་དང་དུས་མཉམ་དུ་ཡོད་ཚད་ལ་འདོད་རྔམ་ཅན་ཡིན་པའི་མི་
རྣམས་རེད། ཁོང་ཅག་ནི་དོན་དག་རང་བཞིན་པ་ཞིག་གཏན་ནས་མི་བཤད་མཁན་
དང་གླལ་སྒྱིང་ཙམ་ཡང་གཏན་ནས་མི་བྱེད་མཁན་རྣམས་རེད། ཡིན་ན་ཡང་། འབར་
བསྡད་ཡོད་པ་རེད། ཤོག་སྦག་ཧ་ཅང་ཆེན་པོ་ཞིག་མཁའ་དབྱིངས་ནས་སྡོམ་ཐག་
དང་འདྲ་བར་སྐར་ཚོགས་ཀྱི་ངོས་སུ་བཀད་པར་གྱུར་ཅིང་། དེའི་དཀྱིལ་དུ་འོད་སྔོན་
པོ་ཞིག་བཀད་པ་མཐོང་གི་རེད་ལ། དེ་ནས་མི་ཚང་མས་“ཨོ་ཙི་”ཟེར་བ་དང་མཚུངས་
པར་འབར། འབར་བསྡད་ཡོད་པ་རེད། རྩོམ་པ་པོ་གྷོ་ཐེའི་འཇར་མེ་ནིའི་རྒྱལ་ཁབ་ཏུ་
ལོ་ཆུང་འདི་འདྲ་ལ་ཇི་ལྟར་འགྲེལ་བརྗོད་བྱས་ཡོད། ཁར་ལོ་ལྟར་རྩོམ་ཡིག་འབྲི་བ་
ལ་སྦྱོང་འདོད་ཧ་ཅང་ཆེན་པོ་ཡོད་ལ། ཐོག་མར་ཁྱེད་ཀྱིས་ཤེས་ཡོང་བ་ནི། ཁྲམ་པ་ཁོ་
ནས་བྱེད་ཐུབ་པའི་ཆགས་སྲེད་ཀྱི་སེམས་ཆེན་པོ་ཞིག་དང་བཅས་ཌིན་གྱིས་ཁར་
ལོ་ལ་རྒོལ་བཞིན་ཡོད། "ད། ཁར་ལོ། ང་ལ་བཤད་བཅུག་དང་། ངས་འདིར་བཤད་རྒྱུ་
ནི་ ..." ངས་ཁོང་ཚོ་བདུན་ཕྲག་གཉིས་ཙམ་རིང་མཐོང་མ་བྱུང་། དེའི་རིང་ལ་ཁོང་
གཉིས་ཀྱིས་རང་གི་འབྲེལ་བ་དེ་ཉིན་ཧྲིལ་པོ་དང་མཚན་ཧྲིལ་པོ་ལ་ཁ་བརྡ་བྱེད་པའི་
གྲོགས་པོའི་རྣམ་པ་ཞིག་ལ་བསྒྱུར་བ་རེད།
དེ་ནས་དཔྱིད་ཀ་བསླེབས་སོང་། འགྲུལ་བཞུད་བྱེད་པའི་དུས་ཚོད་ཡག་ཤོས་
དེ་རེད། ཁ་བཀྲམས་པའི་ཇག་ཚོགས་ཁྲོད་ཀྱི་མི་ཚང་མས་འགྲུལ་བཞུད་ཅིག་དང་
ཡང་ན་གཞན་ཞིག་བྱེད་རྒྱུའི་གྲ་སྒྲིག་བྱེད་བཞིན་འདུག ང་ནི་རང་གི་བརྩམས་
སྒྲུང་འབྲི་རྒྱུ་ལ་བྲེལ་བཞིན་ཡོད་ཅིང་། ང་ངའི་སྤུན་རོ་ཁོ་ལ་ཐུག་ཆེད་ཨ་ནེ་དང་
མཉམ་དུ་ལྷོ་ཕྱོགས་སུ་འགྲུལ་བཞུད་ཅིག་བྱས་རྗེས། ང་བརྩམས་སྒྲུང་གི་ཕྱེད་ཀ་ལ་
བསླེབས་འདུག་ལ། ཆེས་ཐོག་མར་ང་ནི་ནུབ་ཕྱོགས་སུ་བསྐྱོད་རྒྱུར་གྲ་སྒྲིག་ཨང་
གསར་ཡིན་པར་གྱུར།
ཌིན་ཐོན་ཚར་བ་རེད། ཁོ་ཐོན་དུས་ཁར་ལོ་དང་ངེད་གཉིས་ཀྱིས་ཁོ་ལམ་ཁ་ ༣༤
པའི་སྟེང་ན་ཡོད་པའི་གྷེ་རེ་ཧོནད་ཅེས་པའི་སྤྱི་སྤྱོད་རླངས་འཁོར་འབབ་ཚིགས་ལ་
བསྐྱལ་བ་ཡིན། སྟེང་ཐོག་ན་སྒོར་སྐར་ ༢༥ སྤྲད་དེ་པར་རྒྱག་ས་ཞིག་འདུག ཁར་
ལོས་རང་གི་མིག་ཤེལ་ཕུད་ཡོད་ཅིང་། ཁོ་ནི་མི་སྡིག་ཅན་ཞིག་དང་འདྲ། ཌིན་གྱིས་
ཡིག་ཚགས་འདྲ་པར་གྱི་ཚུལ་དུ་པར་བརྒྱབ་བྱུང་ལ་ངོ་ཚ་སྨིན་པོ་འདྲ་ཞིག་རེད།
ང་དྲང་མོར་བསྡད་ནས་པར་བརྒྱབ་པ་ཡིན་མོད། པར་དེ་ནི་སུ་ཞིག་གིས་རང་གི་ཨ་
མ་ལ་སྐྱོན་རྗོད་ཅིག་བྱས་པ་ཙམ་གྱིས་སྐྱོན་རྗོད་མཁན་དེ་གསོད་པར་འགྱུར་པའི་
ཨི་ཊ་ལིའི་མི་རྒྱུད་ལོ་སུམ་ཅུ་ཅན་ཞིག་དང་འདྲ་བ་བཟོས་འདུག པར་འདི་ཌིན་དང་
ཁར་ལོ་གཉིས་ཀྱིས་སྐྲ་གྲི་ཞིག་གིས་དཀྱིལ་ནས་ཡག་པོར་གཏུབས་པའི་ཕྱེད་ཀ་དེ་
རང་རང་གི་དངུལ་ཁུག་ཏུ་ཉར་འདུག ཌིན་གྱིས་རང་ཉིད་ཌེན་ཝར་ལ་ཕྱིར་བསྐྱོད་
པའི་འགྲུལ་བཞུད་ཆེན་པོ་འདི་ལ་དམིགས་ཏེ་ནུབ་ཕྱོགས་ཀྱི་གྱོན་པ་ཆ་འགྲིག་
ངོ་མ་ཞིག་གྱོན་འདུག ནེའུ་ཡོག་གི་སྤྲོ་སྐྱིད་དང་པོ་དེ་ཚར་བ་རེད། ངས་སྤྲོ་སྐྱིད་
ཟེར་མོད་ཡིན་ན་ཡང་ཁོང་གིས་རླངས་འཁོར་འཇོག་ས་རྣམས་སུ་ཁྱི་བཞིན་ལས་ཀ་
བྱས་པ་ཁོ་ན་རེད། ཁོང་ནི་འཛམ་གླིང་སྟེང་གི་རླངས་འཁོར་འཇོག་སའི་ཞབས་ཞུ་
བ་ཆེས་ཡག་ཤོས་ཤིག་ཡིན་ཏེ། ཁོང་གིས་བར་སྟོང་དོག་སའི་ནང་རླངས་འཁོར་ཆུ་
ཚོད་གཅིག་ལ་མེལ་ལེ་བཞི་བཅུའི་རྒྱུག་ཚད་ཀྱིས་རྒྱབ་བཤིག་བརྒྱབ་ནས་རྩིག་པའི་
མཚམས་ནས་འགོག་ཅིང༌། ཕྱིར་མཆོངས། འཁོར་ལོའི་བར་ནས་བརྒྱུགས། རླངས་
འཁོར་གཞན་ཞིག་གི་ནང་དུ་ལྡིང་། དེ་གུ་དོག་པའི་ས་ཆ་དེར་ཆུ་ཚོད་གཅིག་ལ་
མེལ་ལེ་ལྔ་བཅུའི་རྒྱུག་ཚད་ཀྱི་ཐོག་ནས་བསྐོར་བ་བརྒྱབ། འཇོག་ས་དོག་མོ་ཞིག་
ཏུ་འཁྱུག་མྱུར་གྱིས་རྒྱབ་བཤིག་བརྒྱབ། བསྒུར། ཉེན་ཁའི་གློག་འོད་སྦར་བཞིན་
རླངས་འཁོར་ཐག་སེ་འགོག དེ་བས་ཁྱེད་ཀྱིས་ཁོང་ཕྱིར་མཆོངས་ཡོང་བ་དང་མཉམ་
རླངས་འཁོར་འགག་འགུལ་ཞིག་བྱེད་པ་མཐོང་ཡོང་། དེ་ནས་སྤ་སེ་ཉོ་སའི་སྤྱིལ་
ཁང་ལ་བརྒྱུགས། རྒྱུག་འགྲན་གྱི་རྩེད་འགྲན་པ་ཞིག་དང་འདྲ་བར་བརྒྱུགས། སྤ་སེ་
ཞིག་སྤྲོད། གསར་དུ་འབྱོར་བའི་རླངས་འཁོར་ཞིག་གི་ནང་དུ་ལྡིང་། དེ་ཡང་བདག་
པོ་ཕྱིར་ཐོན་མ་ཚར་བའི་གོང་དུ། ངོ་མ་ཁོ་ཕྱིར་གོམ་པ་སྤོ་བཞིན་པའི་བར་དེར་ཁོའི་
འོག་ནས་འཛུལ། རླངས་འཁོར་གྱི་སྒོ་གཡབ་བཞིན་པའི་མོད་ལ་རླངས་འཁོར་གྱི་
མེ་སྦར། འཇོག་ས་སྟོང་པ་ཡོད་ས་དེར་ལྡིར་སེ་སོང་། བསྐོར། ཁྲིགས་སེ་བཞག འགག་
ལྡེ་བཀག ཕྱིར་ཐོན། བརྒྱུགས། དེ་ལྟར་མཚན་གཅིག་ལ་ཆུ་ཚོད་བརྒྱད་ཀྱི་རིང་ལ་
མཚམས་མ་བཞག་པར་ལས་ཀ་བྱེད་ཀྱིན་ཡོད། ཕྱི་དྲོའི་བྲེལ་ཟིང་གི་སྐབས་དང་ལྟད་
མོའི་རྗེས་ཀྱི་བྲེལ་ཟིང་གི་སྐབས་སུ། དོར་མ་ཚིལ་དྲེག་ཅན་དེ་དང་པགས་པའི་ནང་
ཤ་ཅན་གྱི་སྟོད་ཐུང་རལ་པོ། ལྷམ་ཟད་པོ་ལྷེབ་ལྷེབ་བྱེད་པ་ཞིག་གོན་ནས་ལས་ཀ་བྱེད་
ཀྱིན་ཡོད། ད་ནི་ཁོང་སླར་ལོག་རྒྱུར་གྱོན་པ་ཆ་འགྲིག་གསར་པ། སྔོན་པོ་ཡིན་པ་
ལ་དཀར་ཐིག་ཡོད་པ། དེའི་སྟོད་འགག་དང་བཅས་པ་ཚང་མ་ལ་ཨ་སྒོར་བཅུ་གཅིག་
སྤྲད་དེ་འཕྲེད་ལམ་གསུམ་པའི་སྟེང་ནས་ཉོས་ཡོད། དེ་དང་མཉམ་དུ་ཆུ་ཚོད་དང་
ཆུ་ཚོད་འདོགས་ཐག འཁྱེར་བདེ་བའི་མཛུབ་གནོན་ལྕགས་པར་ཅིག་བཅས་ཉོས་
ཡོད། ལྕགས་པར་དེ་དང་མཉམ་དུ་ཁོང་གིས་ཌེན་ཝར་ནས་གནས་ཚང་གཡར་ཏེ་
ལས་ཀ་ཞིག་ཐོབ་མ་ཐག་ཏུ་རྩོམ་འབྲི་རྒྱུའི་མགོ་འཛུགས་རྒྱུ་ཡིན་པ་རེད། ང་ཚོ་
འཕྲེད་ལམ་བདུན་པའི་སྟེང་ཡོད་པའི་རི་ཁར་སི་ཟ་ཁང་དུ་སོང་ནས་ཕེབས་སྐྱེལ་གྱི་
ཁ་ཟས་སྲན་ཐུག་ལྕགས་ཊིན་དུ་ཡོད་པ་ཞིག་འཐུང་བ་ཡིན། དེ་ནས་ཌིན་སྤྱི་སྤྱོད་
རླངས་འཁོར་ཞིག་གི་ནང་དུ་འཛུལ་ཅིང་དེར་ཆི་ཁ་གོ་གྲོང་ཁྱེར་ཞེས་བྲིས་འདུག
དགོང་མོ་དེར་ཁོང་ལྡིར་སེ་ཕྱིན་པ་རེད། ང་ཚོའི་རྫི་བོ་ཕྱིན་པ་རེད། ངས་རང་གིས་
རང་ལ་དཔྱིད་ཀ་དངོས་སུ་ཤར་ཞིང་ས་གཞི་དྲོས་ནས་ཡོང་དུས་ཕྱོགས་དེ་ལ་འགྲོ་
རྒྱུའི་ཡིད་དམ་ཞིག་བཅས་པ་ཡིན།
དེ་ནས་འདི་ནི་དངོས་གནས་ངའི་ལམ་ཁའི་ཉམས་མྱོང་ཚང་མ་མགོ་བཙུགས་
སྟངས་དེ་རེད་ལ། འདིའི་འོག་ཏུ་འབྱུང་བའི་དོན་རྣམས་ནི་མི་བཤད་རང་དབང་མེད་
པའི་ཡ་མཚན་པ་དེ་འདྲ་རེད།
ལགས་རེད། ང་ནི་རྩོམ་པ་པོ་ཞིག་ཡིན་པ་དང་། ཉམས་མྱོང་གསར་པའི་དགོས་མཁོ་
བྱུང་སྟབས་ངས་ཌིན་ལ་རྒྱུས་ལོན་ཆེ་ཙམ་བྱེད་འདོད་པ། སློབ་གྲྭའི་ཁོར་ཡུག་ལ་
མྱུལ་བའི་ངའི་མི་ཚེ་དེའི་འཁོར་ལོ་འཁོར་གྲུབ་པའི་མཚམས་ལ་བསླེབས་པ་དང་།
དང་དོད་ཡལ་བ་བཅས་ཀྱི་རྒྱུ་མཚན་ཙམ་གྱིས་མ་ཡིན་པར། དེ་ནི་ངེད་གཉིས་ཀྱི་
གཤིས་ཀ་མཚུངས་མིན་ལ་མ་ལྟོས་པར་གང་ལྟར་ཁོང་གིས་ང་ལ་ཡུན་རིང་བྲལ་
བའི་སྤུན་ཟླ་ལྟ་བུ་ཞིག་སེམས་ལ་འཁོར་བཅུག་བྱུང་བས་རེད། ཁོང་གི་འགྲམ་པའི་
ངོས་གཉིས་ན་རྒྱ་རིང་པོ་ཡོད་ཅིང་སྡུག་གི་རུས་པ་ཅན་གྱི་ངོ་གདོང་གི་རྣམ་པ་དང་།
རྒྱུས་པས་གཡོགས་ཤིང་རྔུལ་ཆུ་འཛགས་པའི་སྐེ་དེས། ཕ་ཋེར་སོན་དང་ཕེ་སེག་གི་
གཙང་པོའི་འགྲམ་དང་། ཆུ་རྐྱལ་སའི་ཆུ་འཁྱིལ། བཟོ་གྲྭའི་སྙིགས་ཆུ་གཤོ་ས་བཅས་
ཀྱི་ཁྲོད་དུ་བྱུང་བའི་ངའི་བྱིས་དུས་དེ་དྲན་བཅུག་བྱུང༌། ཁོང་གི་ལས་ཀའི་གྱོན་པ་
རྫོར་པོ་རྣམས་ནི་ཧ་ཅང་འཕྲོད་པོའི་ངང་ནས་ཁོང་གི་ལུས་ལ་འབྱར་འདུག་ལ། དེ་
ལས་ལྷག་པའི་འཕྲོད་པོ་ཞིག་ཚེམ་བུ་བ་ཞིག་ལས་ཉོ་རྒྱུའང་མེད་པ་འདྲ། དེ་ནི་
རང་བྱུང་དགའ་སྣང་གི་རང་བྱུང་ཚེམ་བུ་བ་ཟེར་བ་དེ་ཁོ་ན་ལས་བྱུང་བ་དང་། ཌིན་
གྱི་གནོན་ཤུགས་ཅན་གྱི་མི་ཚེ་ནས་བྱུང་བའི་གྱོན་ཆས་ཤིག་ཡིན། དེ་བཞིན་ཁོང་གི་
དགའ་སྣང་གི་སྐད་ཆ་བཤད་སྟངས་དེ་བརྒྱུད་ནས་ངས་སླར་ཡང་ཟམ་པའི་འོག་དང་།
འཕྲུལ་རྟ་རྣམས་ཀྱི་གསེང་། གྱོན་ཆས་སྐམ་སའི་དར་སྐུད་ཅན་གྱི་ཁྱིམ་མཚེས་ཀྱི་
ར་སྐོར། དེ་བཞིན་ཁོང་ཚོའི་སྤུན་རྒན་པ་རྣམས་བཟོ་གྲྭ་ལ་ལས་ཀ་བྱེད་ཤུལ་རིང་བུ་
ཆུང་རྣམས་ཀྱིས་སྒྲ་སྙན་རོལ་ཆ་རྩེད་སའི་སྒོ་འགྲམ་གྱི་ཐེམ་སྐས་ཉོབ་ཏོ་དག་གི་འགྲོ་
རོགས་རྙིང་པ་རྣམས་དང་སྤུན་རྣམས་ཀྱི་སྐད་དེ་ཐོས་བྱུང༌། ངེད་ཀྱི་ད་ལྟའི་གྲོགས་
པོ་རྣམས་“མཁས་པ་”རེད། ཆ་ཌི་ནི་ནེ་ཆའི་རིང་ལུགས་པའི་མིའི་རིགས་རིག་པ་བ།
ཁར་ལོ་ མག་སི་དང་ཁོང་གི་སྨྱོ་འཚུབ་ཆེ་བའི་དངོས་བརྒལ་རིང་ལུགས་པའི་སྐད་
མགོ་དམའ་ལ་ཅེར་ཏེ་ལྟ་བཞིན་སྨྲ་བའི་གཏམ། ཨོལད་ བྷུལ་ ལི་དང་ཁོང་གི་ཡོད་
ཚད་ལ་རྒོལ་བའི་སྨྲ་བ་དལ་བའམ་ཡང་ན་དཔྱི་མགོ་དེ་དཀྱོགས་ཙམ་བྱས་པ་དང་
མཉམ་དུ་ཨེལ་མེར་ ཧ་སེལ་ལྟ་བུའི་འཇབ་རྒོལ་བྱེད་པའི་ཇག་པ། ཇེན་ ལི་ཡང་དེ་
མཚུངས་རེད། ཤར་ཕྱོགས་པའི་རྒྱབ་ཤུན་གཡོགས་པའི་རང་གི་འབོལ་སྟེགས་སྟེང་
ཉལ་ཏེ་ནེའུ་ཡོག་ཀེར་ཞེས་པའི་དུས་དེབ་ཀྱི་དྲི་མ་སྣོམ་པ། ཡིན་ན་ཡང་ཌིན་གྱི་རྣམ་
དཔྱོད་ནི་ཉོབ་ཏོའི་རྣམ་དཔྱོད་རང་མ་ཡིན་པར་ཆ་ཤས་ཡོད་ཚད་ལ་དངོས་གནས་
དང་འོད་འཕྲོ་བ་དང་ཁ་ཚང་བའི་རྣམ་པ་ཡོད་པ་རེད། དེ་ནས་ཁོང་གི་“ནག་ཉེས་
"ནི་སྡུག་སྒོམ་བྱས་པ་དང་ཁྲེལ་དགོད་ཀྱི་རྣམ་པ་ལྟ་བུ་ཞིག་མ་རེད། དེ་ནི་ཨ་མེ་རི་
ཀའི་དགའ་དགའ་སྐྱིད་སྐྱིད་ཀྱི་ཆེད་དུ་འབྱིན་པའི་རྒོད་པོའི་ཀི་ཧི་ཧི་ཟེར་བ་ཞིག་
རེད། དེ་ནི་ཨ་མེ་རི་ཀའི་ནུབ་ཕྱོགས་ཀྱི་རེད། ནུབ་ཕྱོགས་ཀྱི་རླུང་། ཐང་ཆེན་རྣམས་
ཀྱི་སྙན་མོའི་གླུ་དབྱངས་ཤིག གསར་པ་ཞིག ཡུན་རིང་ནས་ལུང་བསྟན་ཐོབ་ཡོད་
པ་ཞིག དུས་ཡུན་རིང་པོ་ཞིག་ནས་ཡོང་བ་ཞིག་རེད། (ཁོང་གིས་སྤྲོ་སྐྱིད་ཁོ་ནའི་
ཆེད་རླངས་འཁོར་བརྐུས་པ་རེད།) དེ་ལས་གཞན་ནེའུ་ཡོག་གི་གྲོགས་པོ་ཚང་མ་
ནི་སྤྱི་ཚོགས་མགོ་གནོན་པའི་རྨི་ལམ་འཁྲུག་པོའི་གནས་སྟངས་དགག་བྱ་ཅན་ཞིག་
གི་ནང་ཡོད་ཅིང་། རང་རང་གི་ཐང་ཆད་པའི་དཔེ་ཆ་བ་ཡི་རྒྱུ་མཚན་ནམ་ཡང་ན་
ཆབ་སྲིད་ཀྱི་རྒྱུ་མཚན། ཡང་ན་སེམས་ཁམས་རིག་པ་བའི་དཔྱད་ཞིབ་ཀྱི་རྒྱུ་མཚན་
རྣམས་བགྲངས་བཞིན་ཡོད། འོན་ཀྱང་ཌིན་ནི་སྤྱི་ཚོགས་ནང་བསླེབས་ཚར་ཙམ་
ཡིན་ལ། བག་ལེབ་དང་བརྩེ་དུང་ལ་དུང་ཞིང་གཞན་གང་ཡིན་ཡང་ཁ་ཡ་མི་བྱེད་པ་
རེད། "ཁོ་རེ། ཇི་སྲིད་ང་ལ་བུ་མོ་ལོ་ཆུང་ཆ་ཡོད་མ་དེའི་རྐང་པ་གཉིས་ཀྱི་བར་ན་ཡོད་
པའི་ཆུང་ཆུང་དེ་ཐོབ་པ་དེ་སྲིད་དུ་ངས་ཁ་ཡ་མི་བྱེད།” ཅེས་དང་། “ཁོ་རེ། ཇི་སྲིད་ང་
ལ་ཟ་རྒྱུ་ཡོད་པ་དེ་སྲིད་དུ་ངས་ཁ་ཡ་མི་བྱེད། བུ། ཁྱོད་ཀྱིས་གོ་གི་འདུག་གམ། ཁོ་རེ།
ང་ལྟོགས་ཀྱི་འདུག ང་ལྟོགས་ནས་ཤི་གྲབས་བྱེད་ཀྱི་འདུག ད་ལྟ་རང་ཟ་ཡ།” དེ་ནས་
ང་ཚོ་ཟ་རྒྱུའི་ཆེད་དུ་རྒྱུག་གི་རེད། ཡེ་ཤུའི་གསུང་རབ་ཀྱི་སྐད་དུ་བྱས་ན། "དེ་ནི་
དགུང་ཉི་མའི་འོག་གི་ཁྱེད་རང་གི་སྐལ་བ་དེ་རེད།"
ནུབ་ཕྱོགས་ཀྱི་ཉི་མའི་སྤུན་དེ་ནི་ཌིན་རེད། ངའི་ཨ་ནེ་ལགས་ཀྱིས་ཁོང་གིས་
ང་ཡང་རྙོག་ཁྲའི་ནང་དུ་འཇུག་རྒྱུ་རེད་ཅེས་ཉེན་བརྡ་བཏང་ཡོད་མོད། ངས་
ནི་འབོད་སྒྲ་གསར་པ་ཞིག་ཐོས་ཤིང་། མཐའ་མཚམས་གསར་པ་ཞིག་མཐོང་།
ང་ལོ་ན་གཞོན་པའི་སྐབས་འདིར་རྙོག་དྲ་ཆུང་གྲས་དང་། ཡང་ན་མཐར་ཌིན་གྱིས་
ང་རང་གི་གྲོགས་པོའི་གྲས་ནས་བསྐྲད་པ་དང་། ང་གཡུགས་ནས་ཕྱིས་སུ་ཁོ་རང་
སྲང་ལམ་གྱི་ཟུར་དུ་བཀྲེས་ཤིང་ལྟོགས་པ་དང་ནད་ཁྲིའི་སྟེང་ལུས་པ་སོགས་ཡོང་
བ་དེ་དག་ལ་ཁྱད་པར་ཅི་ཞིག་ཡོད་པ་རེད། ང་ནི་ན་གཞོན་རྩོམ་པ་པོ་ཞིག་ཡིན་ལ།
ངས་འགྲུལ་བཞུད་བྱས་ན་འདོད།
འགྲུལ་བཞུད་ཀྱི་ལམ་གང་རུང་ཞིག་ཏུ་བུ་མོ་དང་། འཆར་སྣང་། ད་དུང་གཞན་
ཚང་མ་ཡོད་པའང་ངས་ཤེས་ཀྱི་ཡོད་ལ། འགྲུལ་བཞུད་ཀྱི་ལམ་གང་རུང་ཞིག་ཏུ་ངའི་
ལག་པར་མུ་ཏིག་དེ་འཇོག་རྒྱུ་ཡིན་པའང་ངས་ཤེས་ཀྱི་ཡོད།

ལེའུ་གཉིས་པ།

དམག་ཟུར་ཕོགས་དངུལ་དེ་ནས་སྒོར་མོ་ལྔ་བཅུ་བསགས་པའི་རྗེས་སུ་ ༡༩༤༧ ལོའི་
ཟླ་བདུན་པའི་ནང་ང་རང་ཨ་རིའི་ནུབ་ཕྱོགས་སུ་འགྲོ་རྒྱུར་གྲ་སྒྲིག་ཨང་གསར་ཡིན།
ངའི་གྲོགས་པོ་རེ་མི་ བྷོན་ཁོར་གྱིས་སན་ ཧྥ་རན་སི་སི་ཁོ་གྲོང་ཁྱེར་ནས་ང་ལ་ཡི་གེ་
ཞིག་བཏང་ནས་བཤད་རྒྱུ་ལ། ང་ཕར་ཡོང་དགོས་པ་དང་། དེ་ནས་ཁོང་དང་མཉམ་
དུ་སྤྲོ་སྐྱིད་གྲུ་གཟིངས་ཐོག་ནས་འཛམ་གླིང་ལ་བསྐོར་བ་བྱེད་ཟེར། ཁོང་གིས་ང་
རང་གྲུ་གཟིངས་ཀྱི་འཕྲུལ་ཆས་ཁང་དུ་འཇོག་ཐུབ་པའི་ཁས་ལེན་བྱས་བྱུང་། ངས་
ཁོང་ལ་ཡིག་ལན་བཏང་ནས་གལ་སྲིད་ངས་ཞི་བདེ་རྒྱ་མཚོར་འགྲུལ་བཞུད་ཐེངས་
འགའ་བྱེད་ཐུབ་ཅིང་། དེ་ནས་ཕྱིར་བསླེབས་རྗེས་ཨ་ནེའི་ཁྱིམ་དུ་བསྡད་དེ་ངའི་དེབ་
དེ་འགྲུབ་པར་བྱ་རྒྱུ་ལ་སྒོར་མོ་འདང་ངེས་ཤིག་གསོག་ཐུབ་ན་དོ་སྐྱེལ་གྲུ་གཟིངས་
རྙིང་པ་ཞིག་གི་ནང་ལ་ཡིན་ཀྱང་ང་ཡིད་ཚིམ་ཞེས་ལབ་པ་ཡིན། ཁོང་གིས་བཤད་
རྒྱུར། ཁོང་ལ་ཁ་ལི་ཧྥོར་ནི་ཡའི་མིལ་གྲོང་ཁྱེར་དུ་སྤྱིལ་ཁང་ཞིག་ཡོད་པ་དང༌། ང་
ཚོས་གྲུ་གཟིངས་འཚོལ་བའི་བརྒྱུད་རིམ་རྙོག་འཛིང་ཅན་དེ་བརྒྱུད་པའི་རིང་ལ་ང་
དེར་བསྡད་ནས་དེབ་འབྲི་རྒྱུའི་དུས་ཚོད་གང་དགོས་དགོས་ཡོད་པ་རེད་ཟེར། ཁོང་
ནི་བུ་མོ་མིང་ལ་ལི་ ཨན་ཞེས་པ་ཞིག་གི་མཉམ་དུ་སྡོད་ཀྱི་ཡོད་པ་དང་། ཁོང་གིས་
བཤད་ན་མོ་ནི་ཧ་ལས་པའི་མ་བྱན་ཡག་པོ་ཞིག་ཡིན་པ་དང་། ཚང་མ་ཡག་པོ་ཡོང་
གི་རེད་ཟེར། རེ་མི་ནི་ངའི་མཐོ་རྒྱུགས་གྲ་སྒྲིག་སློབ་གྲྭའི་གྲོགས་པོ་རྙིང་པ་ཞིག་ཡིན་
ལ། ཁོང་པ་རི་སི་གྲོང་ཁྱེར་ནས་འཚར་ལོངས་བྱུང་བའི་ཕ་རན་སིའི་མི་ཞིག་ཡིན།
ཁོང་ཧ་ཅང་སྨྱོན་པ་ཞིག་ཡིན། འོན་ཀྱང་དེ་དུས་ཅི་ཙམ་གྱིས་སྨྱོན་པ་ཞིག་ཡིན་པ་
དེ་ངས་ཤེས་མེད། ཁོང་གིས་ང་རང་ཉིན་བཅུའི་ནང་ཕར་སླེབས་རྒྱུའི་གྲ་སྒྲིག་བྱས་
ཡོད་པ་རེད། ངའི་ཨ་ནེ་ནི་ང་ནུབ་ཕྱོགས་སུ་བསྐྱོད་རྒྱུ་ལ་འཐད་འདུག་ལ། མོས་དེ་
ནི་ཡག་པོ་རེད་ལབ་བྱུང་། ངས་དགུན་ཁ་ཡོངས་རྫོགས་ལ་ལས་ཀ་ཧུར་ཐག་གིས་
བྱས་ཤིང་ཁྱིམ་དུ་སྡོད་རྒྱུའང་མང་དྲགས་ཡོད། མཐའ་ན་ངས་རླངས་འཁོར་ལ་ལམ་
སྒུག་འགའ་རེ་ཡང་བྱེད་དགོས་འཁེལ་གྱི་རེད་ཅེས་བརྗོད་པ་ལའང་མོས་སྐྱོན་བརྗོད་
བྱས་མ་བྱུང་། ང་ལ་གས་ཆག་མ་བྱུང་བར་སླར་ཡང་ཁྱིམ་ལ་འཁོར་རྒྱུ་དེ་ནི་མོ་རང་
གི་འདོད་པ་ཉག་གཅིག་དེ་རེད། དེ་བས་ངས་རང་གི་དེབ་ཀྱི་མ་ཟིན་ཕྱེད་ཀ་ལས་ལྷག་
ཅིག་ཡོད་པ་དེ་རང་གི་མདུན་ཅོག་སྟེང་དུ་བསྐྱུར་ཅིང་། ཞོགས་པ་གཅིག་ལ་ངས་
མཇུག་མཐར་ཉལ་རས་བདེ་མོ་རྣམས་བལྟེབས་པ་ཡིན། ཧ་ཅང་གཞི་རིམ་གྱི་དགོས་
མཁོའི་ཅ་དངོས་འགའ་བཅུག་པའི་ངའི་འགྲུལ་བཞུད་རས་ཁུག་དང་དེ་བཞིན་
སྒོར་ཁུག་ཏུ་ཨ་སྒོར་ལྔ་བཅུ་བཅས་ང་ཞི་བདེ་རྒྱ་མཚོར་བསྐྱོད་ཆེད་ཐོན་པ་ཡིན།
ནེའུ་ཇར་ཛིའི་ཕ་ཋེར་སོན་གྲོང་ཁྱེར་དུ་སྡོད་སྐབས། ཟླ་བ་འགའ་ཤས་ཀྱི་རིང་
ལ་ངས་ཨ་མེ་རི་ཀའི་ས་བཀྲ་ལ་སློབ་སྦྱོང་ནན་མོ་བྱས་ཡོད་ཅིང་། ད་དུང་འགྲུལ་
བསྐྱོད་ལག་དེབ་བཀླགས་ཤིང་། དཔེར་ན་ཕེ་ལེ་ཋི་དང་སི་མར་རོན་ལ་སོགས་པའི་
ས་ཆུ་གྲགས་ཅན་རྣམས་ལ་དགའ་སྣང་འཕེལ། ལམ་གྱི་ས་བཀྲའི་སྟེང་ཐིག་དམར་པོ་
རིང་པོ་ཞིག་ཡོད་པ་དེ་ལ་ལམ་དྲུག་པ་ཟེར་ཞིང་། དེ་ནི་ཨ་རིའི་ཤར་ཕྱོགས་ཀྱི་མ་སི་
ཆུ་སེད་མངའ་སྡེའི་ཁེ་ཕེ་ ཁོད་ཅེས་པའི་མཚོ་ལག་གི་རྩེ་མོ་ནས་དྲང་མོར་ནི་ཝ་ཌ་
མངའ་སྡེའི་ཨེ་ལི་གྲོང་ཁྱེར་བར་དང་། དེ་ནས་ལོ་སི་ ཨན་ཇེལ་སི་གྲོང་ཁྱེར་གྱི་ཕྱོགས་
ལ་མར་འབབ་ཀྱིན་ཡོད། ཨེ་ལི་གྲོང་ཁྱེར་དུ་མ་སླེབས་བར་དུ་ང་རང་ལམ་དྲུག་པ་
བརྒྱུད་ནས་འགྲོ་རྒྱུ་ཡིན། ངས་རང་ལ་དེ་ལྟར་ཁེར་བཤད་བྱས་ཤིང་གདེང་ཚོད་ལྡན་
པའི་ཐོག་ནས་མགོ་བཙུགས་པ་ཡིན། ལམ་དྲུག་པ་ལ་སླེབས་རྒྱུར་ང་བྷེ་ཡེར་ མོང་
ཋན་ནམ་དོམ་གྱི་རི་བོ་ལ་འགྲོ་དགོས་པ་རེད། ངས་ཆི་ཁ་གོ་དང་ཌེན་ཝར། དེ་ནས་
མཐའ་མ་དེར་སན་ ཧྥ་རན་སི་སི་ཁོའི་ནང་དུ་ཅི་ཞིག་བྱེད་རྒྱུ་ཡིན་པའི་འཆར་སྣང་
གིས་མྱོས་ཏེ། ང་ནེའུ་ཡོག་གྲོང་ཁྱེར་གྱི་འཕྲེད་ལམ་བདུན་པའི་མེ་འཁོར་ལ་བསྡད་
ནས་ལྕགས་ལམ་རྫོགས་མཚམས་ཀྱི་ལམ་ཁ་ ༢༤༢ པའི་བར་དུ་ཕྱིན། དེ་ནས་སྤྱི་
སྤྱོད་རླངས་འཁོར་ལ་བསྡད་ནས་ཡོན་ཁར་སི་བར་དུ་ཕྱིན། ཡོན་ཁར་སིའི་གྲོང་
ཁྱེར་ལྟེ་བ་ནས་ཕྱིར་བསྐྱོད་ཀྱི་སྤྱི་སྤྱོད་རླངས་འཁོར་ལ་བསྡད་དེ་ཧད་སོན་གཙང་
པོའི་ཤར་འགྲམ་དུ་ཆགས་པའི་གྲོང་ཁྱེར་གྱི་མཐའ་བར་དུ་ཕྱིན། རི་བོ་ཨ་ཌི་རོན་
ཌག་སིའི་ཁྲོད་ན་ཡོད་པའི་ཧད་སོན་གཙང་པོའི་འབྱུང་ཁུངས་ངོ་མཚར་བ་དེའི་
ཐད་ནས་གལ་སྲིད་ཁྱེད་ཀྱིས་རྒྱ་སེའི་མེ་ཏོག་ཅིག་གཙང་པོར་འཕངས་པ་ཡིན་
ན། མེ་ཏོག་དེ་མཐའ་མཇུག་རྒྱ་མཚོར་བསྐྱོད་པའི་ལམ་དུ་ས་ཆ་གང་དང་གང་ལ་
འགྲུལ་བཞུད་བྱེད་པ་དེ་ལ་བསམ་བློ་ཞིག་ཐོངས་དང་། ཡ་མཚན་ཆེ་བའི་ཧད་སོན་
ཡུལ་ལྗོངས་དེ་ལ་བསམ་བློ་ཞིག་ཐོངས་དང་། ང་དེ་ནས་རླངས་འཁོར་བརྒྱུད་ཡར་
འཛེགས་པ་ཡིན། ཡར་བགྲོད་མར་བགྲོད་ཐེངས་མ་ལྔ་ཙམ་གྱི་འགྲུལ་བཞུད་ཀྱིས་
ང་ནི་ངས་འདོད་པའི་དོམ་གྱི་རི་བོའི་ཟམ་པ་ལ་བསླེབས་བྱུང་ལ། དེར་ནེའུ་ ཨིང་
ལནད་ནས་ཡོང་བའི་ལམ་ཁ་དྲུག་པ་དེ་གཞུ་ལྟར་གུག་ཡོད་པ་རེད། ང་མར་འབབ་
བཅུག་སའི་ས་ཆ་དེར་ཆར་པ་འཇོ་མགོ་བཙུགས་སོང་ལ། དེར་རི་ཚོགས་ཀྱིས་ཁེངས་
འདུག ལམ་ཁ་དྲུག་པ་དེ་གཙང་པོའི་སྟེང་ནས་ཚུར་ཡོང་ཞིང་། དེ་ནས་བཞི་མདོའི་
སྐོར་ལམ་ཞིག་ལ་བསྐོར་བ་བརྒྱབ་ནས་ཚང་ཚིང་ནགས་ཀྱི་ཁྲོད་དུ་ཡལ་བར་གྱུར།
ད་ལྟ་ལམ་ན་རླངས་འཁོར་མེད་པ་མ་ཟད་ཆར་པ་དེ་ཟོ་དང་ཟོ་བྱས་ཏེ་འཇོ་བཞིན་
འདུག ང་ལ་ཆར་ཡིབ་བྱེད་ས་ཞིག་ཀྱང་མི་འདུག ཆར་ཡིབ་བྱེད་ཆེད་གསོམ་སྡོང་
ཞིག་གི་འོག་ལ་བརྒྱུགས་པ་ཡིན། དེས་ཀྱང་ཕན་ཐོགས་གང་ཡང་མ་བྱུང་། ངས་
རང་ལ་དམོད་ཚིག་འབོད་བཞིན་ངུ་མགོ་བཙུགས་ཤིང་། རང་ཉིད་འདི་འདྲའི་གླེན་
པ་ཞིག་ཡིན་པའི་ཉེར་ལེན་གྱིས་རང་གི་མགོ་བོ་ཆུ་ལ་སྦངས་པ་རེད། ང་ནེའུ་ཡོག་
ནས་བྱང་ཕྱོགས་སུ་མེལ་ལེ་བཞི་བཅུའི་མཚམས་ན་ཡོད་ཅིང་། ཡར་ལམ་ཡོད་ཚད་
ལ་ངས་རང་གི་འགྲུལ་བཞུད་མགོ་འཛུགས་ཀྱི་ཉིན་མོ་གལ་ཆེན་འདིའི་གནས་ཚུལ་
ལ་སེམས་ཁྲལ་བྱས་ཏེ་བསྡད་པ་རེད། དེ་ནི་ང་རང་ཧ་ཅང་འགྲོ་འདོད་ཆེ་བའི་ནུབ་
ཕྱོགས་ལ་འགྲོ་རྒྱུའི་ཚབ་ཏུ་ང་བྱང་ཕྱོགས་ཁོ་ན་ལ་ཡར་ཕྱིན་པ་རེད། ང་མེལ་ལེ་
གཅིག་གི་བཞི་ཆ་གཅིག་ཙམ་ལ་བརྒྱུགས་ནས་ཡིད་དུ་འོང་བའི་དབྱིན་ཇི་བའི་
ལུགས་སྲོལ་གྱི་རྣམ་པ་ལྡན་པའི་སྣུམ་ལྡུག་ས་ཚིགས་བདག་མེད་ཅིག་གི་ཆུ་ཐིགས་
འཛགས་པའི་བྱ་འདབ་འོག་ཏུ་ལངས་ནས་བསྡད། ངའི་མགོ་ཐོག་ནས་ཡར་མཐོ་ས་
ན་རླབས་ཆེ་བའི་དོམ་གྱི་རི་བོ་སྤུ་ཚོགས་ཀྱིས་ཁེངས་པ་ཡོད་པ་དེས་འབྲུག་སྐད་ཀྱི་
ཐལ་སྒྲ་མར་བསྒྲགས་པ་དེས་ང་ལ་དཀོན་མཆོག་གི་སྐྲག་སྣང་དེ་སྐྱེས་སུ་བཅུག ངས་
མཐོང་ཐུབ་ཚད་ནི་དུད་མདོག་གི་ནགས་ཚལ་དང་ཡིད་སྐྱོ་བའི་ས་རྒོད་གནམ་ལ་
ཟུག་པ་དེ་རེད། "དམྱལ་བ། ངས་འདི་ན་ཅི་ཞིག་བྱེད་ཀྱིན་ཡོད།” ངས་དམོད་མོ་བྱས་
ཤིང་། ཆི་ཁ་གོའི་ཆེད་དུ་ངུ་འབོད་བྱས། "ད་ཁོང་ཚོས་སྐྱིད་པོ་དཔེ་འདྲ་ཞིག་གཏོང་
གི་ཡོད་པ་རེད། ཁོང་ཚོས་འདི་རིགས་བྱེད་ཀྱི་ཡོད་པ་རེད། ང་དེ་ལ་ཡོད་པ་མ་རེད།
ང་ག་དུས་དེར་སླེབས་ཀྱི་རེད།” དེ་ལ་སོགས་པ་བཤད། མཐའ་མ་དེར་སྣུམ་ལྡུག་ས་
ཚིགས་སྟོང་པ་དེར་རླངས་འཁོར་ཞིག་བཀག་བྱུང་། དེར་སྐྱེས་པ་གཅིག་དང་སྐྱེས་
མ་གཉིས་འདུག་པ་དེ་དག་གིས་ས་ཁྲ་ལ་བལྟ་འདོད་པ་རེད། ང་ཁོ་ཚོ་ཡོད་ས་དེ་ལ་
གོམ་པ་བརྒྱབ་པ་ཡིན། ཆར་པའི་ཁྲོད་ནས་རྣམ་འགྱུར་བསྟན་པ་ཡིན། ཁོང་ཚོས་
དྲིས་བྱུང་། ང་ནི་སྨྱོན་པ་འདྲ་བོ་ཞིག་ཡོད། ཡིན་དང་ཡིན། ངའི་སྐྲ་ཚང་མ་རློན་པ་
རེད། ངའི་ལྷམ་རློན་པ་རློན་རྐྱང་རེད། གླེན་པ་གླེན་ནག་ངའི་ལྷམ་ནི་མེག་སི་ཁོ་
ནས་ཐོན་པའི་ཀོ་ཐག་ཅན་གྱི་བསིལ་ལྷམ་ལྗོན་ཤིང་དང་འདྲ་བའི་ཚགས་མ་ཅན་
འདི་ཨ་མེ་རི་ཀའི་ཆར་ཞོད་ཆེ་བའི་མཚན་མོ་དང་ས་རྒོད་ཀྱི་ལམ་ཁའི་མཚན་མོ་
འདི་ལ་མི་འོས། ཡིན་ན་ཡང་ཁོང་ཚོས་ང་ནང་ལ་འཛུལ་བཅུག་བྱུང་ལ་ང་ཚོ་བྱང་
ངོས་སུ་ནེའུ་བྷར་ག་གྲོང་ཁྱེར་ལ་ཕྱིན་པ་ཡིན། འདི་ནི་མཚན་གང་ལ་དོམ་གྱི་རི་
བོའི་ས་སྟོང་འདིར་ལུས་རྒྱུ་ལས་བཟང་བའི་འདམ་ཁ་ཞིག་རེད་བསམས་བྱུང་། སྐྱེས་
པ་དེས་“དེ་མ་རེད། .... ལམ་ཁ་དྲུག་པ་བརྒྱུད་ནས་འགྲོ་བའི་རླངས་འཁོར་ཡོད་པ་
མ་རེད། གལ་སྲིད་ཁྱེད་རང་ཆི་ཁ་གོ་ལ་འགྲོ་འདོད་ན། ནེའུ་ཡོག་གི་ཧོ་ལནད་ཕུག་
ལམ་བརྒྱུད་ནས་ཕི་ཚི་བྷག་གྲོང་ཁྱེར་ལ་སོང་ན་ཡག་གི་རེད།" ཅེས་བཤད་བྱུང་།
ཁོང་བདེན་པ་ཡིན་པ་དེ་ངས་ཤེས་ཡོད། ངའི་རྨི་ལམ་དེས་ང་འཁྲུག་ཏུ་བཅུག་པ་
རེད། ལམ་དང་ལམ་ཕྲན་སྣ་ཚོགས་བརྒྱུད་ནས་འགྲོ་རྒྱུའི་ཚབ་ཏུ་ཨ་མེ་རི་ཀའི་ཕར་
སྣེ་ཚུར་སྣེའི་བར་ཐིག་ཆེན་དམར་པོ་གཅིག་དེད་ནས་སོང་ན་ཡག་གི་རེད་བསམས་
པའི་གོ་ཁའི་བསམ་བློ་གླེན་པ་དེ་རེད།
ནེའུ་བྷར་ག་གྲོང་ཁྱེར་ལ་བསླེབས་དུས་ཆར་པ་ཆད་སོང་། ང་གཙང་པོ་ཡོད་ས་
ལ་མར་གོམ་པ་བརྒྱབ་པ་ཡིན། གཟའ་མཇུག་གི་གུང་གསེང་ལ་རི་ལ་ཕྱིན་པའི་སློབ་
གྲྭའི་དགེ་རྒན་གྱི་འཐུས་མི་སྐོར་ཞིག་དང་མཉམ་དུ་ང་སྤྱི་སྤྱོད་རླངས་འཁོར་ཞིག་ལ་
བསྡད་ནས་ནེའུ་ཡོག་ལ་ལོག་དགོས་བྱུང་། ཁོང་ཚོས་ལབ་གླེང་སྣ་ཚོགས་བྱེད། ངས་
ནི་རྟག་པར་དམོད་ཚིག་བོར། ངས་ཆུད་ཟོས་སུ་བཏང་ཟིན་པའི་སྒོར་མོ། ངས་ང་ལ་
ཁེར་བཤད་བྱས། ང་ནུབ་ཕྱོགས་ལ་འགྲོ་འདོད་པ་རེད། མགོ་འཛུགས་ཐུབ་རྒྱུ་ནི་ཡོང་
མི་སྲིད་པའི་དོན་ཅིག་དང་འདྲ་བར། འདིར་ང་གྱེན་ལ་སོང་ཞིང་ཐུར་དུ་ལོག བྱང་
ངོས་དང་ལྷོ་ངོས་ལ་སོང་། ང་ཉི་མ་གཅིག་ཟད་ནས་མཚན་གྱི་ནང་ལ་བསླེབས། ངས་
ང་རང་ལ་སང་ཉིན་ཆི་ཁ་གོ་གྲོང་ཁྱེར་ལ་སླེབས་རྒྱུ་ཡིན་པའི་མནའ་བསྐྱལ། དེ་ཡོང་
རྒྱུ་ལ། ངས་རང་གི་སྒོར་མོའི་མང་ཆེ་བ་སྤྱད་ནས་ཆི་ཁ་གོ་བར་དུ་སྤྱི་སྤྱོད་རླངས་
འཁོར་ལ་བསྡད་ནས་འགྲོ་རྒྱུ་རེད། སང་ཉིན་ང་ཆི་ཁ་གོ་ལ་བསླེབས་པ་ཡིན་ན་དེ་
ལ་ཁྱད་པར་སྤུ་ཙམ་ཡང་མི་འདུག

ལེའུ་གསུམ་པ།

སྤྱི་སྤྱོད་རླངས་འཁོར་གྱི་འགྲུལ་བཞུད་དེ་ནི་ཉི་མ་ཚ་བའི་ནང་དུ་བྱིས་པའི་ངུ་སྐད་
དང་བཅས་འགྲོ་བའི་འགྲུལ་བཞུད་དཀྱུས་མ་ཞིག་རེད་ལ། ང་ཚོ་ཨོ་ཧ་ཡོ་མངའ་
སྡེའི་ཐང་ལ་མ་སླེབས་བར་དུ་ཕན་སིལ་ཝ་ནི་ཡའི་གྲོང་གསེབ་གཅིག་རྗེས་གཉིས་
མཐུད་དུ་གྲོང་གསེབ་པ་རྣམས་ནང་ལ་འཛུལ་བཞིན་འདུག དེ་ནས་ཨ་ཤི་ཋ་བྷུ་ལ་
ཞེས་པའི་གྲོང་ལ་ཡར་བརྒྱུགས་ཤིང་དེའི་མཚན་མོར་ཨིན་ཌི་ཡ་ན་མངའ་སྡེ་འཕྲེད་
དུ་བཅད་པ་རེད། ང་ཚོ་ཆི་ཁ་གོ་ལ་ཞོགས་པ་སྔ་ཙམ་ལ་འབྱོར་ཞིང་། ངས་ཝའེ་
མགྲོན་ཁང་ནས་ཁང་མིག་ཅིག་བླངས། སྦ་ཁུག་ནང་དུ་སྒོར་མོ་འགའ་ཡོད། ང་
རང་གཉིད་དུ་ཡུར་བ་ཡིན། ཉིན་གང་ལ་གཉིད་སྐྱིད་པོ་ཉལ་བའི་རྗེས་དེར་ང་ཆི་ཁ་
གོ་ལ་མྱུལ་བ་ཡིན།
མི་ཆི་གྷན་གྱི་མཚོ་ནས་མཆེད་པའི་རླུང་བུ་དང་། ཆི་ཁ་གོའི་གྲོང་དཀྱིལ་གྱི་
བྷབ་ཅེས་པའི་རོལ་དབྱངས། ལྷོ་ཧལ་སི་ཋེད་དང་བྱང་ཁ་ལག་ཅེས་པའི་ལམ་བར་
གྱི་གོམ་བགྲོད་རིང་མོ། དེ་ནས་མཚན་གུང་ཡོལ་ཟིན་པའི་རྗེས་སུ་ནགས་ཚལ་
དུ་གོམ་བགྲོད་རིང་མོ་ཞིག་བྱས་པའི་སྐབས་དེར་ཉེན་རྟོག་པའི་རླངས་འཁོར་ཞིག་
གིས་དོགས་གཞི་ཅན་གྱི་མི་སྣ་ཞིག་ལ་བྱེད་པ་ཇི་བཞིན་ངའི་རྗེས་དེད་བྱུང་། ༡༩༤༧
ལོའི་དུས་ཚོད་འདི་ལ་བྷབ་ཅེས་པའི་རོལ་དབྱངས་ནི་ཨ་མེ་རི་ཀ་ཡོངས་ལ་སྨྱོན་པ་
བཞིན་མཆེད་ཀྱིན་ཡོད། གྲོང་ཁྱེར་དཀྱིལ་གྱི་མི་དེ་ཚོས་རོལ་དབྱངས་[འཁྱིལ་དུང་
སོགས་]འབུད་མོད་དེ་ནི་ཐང་ཆད་པའི་དབུགས་ཤིག་རེད། གང་ཡིན་ཟེར་ན། བྷབ་
རོལ་དབྱངས་ནི་ཆར་ལི་ ཕར་ཁར་གྱི་ཚད་ལྡན་གླུ་དབྱངས་ཀྱི་དུས་སྐབས་དང་།
མེལ་སི་ ཌེ་ཝི་སི་དང་མཉམ་དུ་མགོ་ཚུགས་པའི་དུས་སྐབས་དེ་གཉིས་ཀྱི་བར་དུ་
གནས་ཡོད་པ་རེད། ང་དེར་བསྡད་ཅིང་། བྷབ་རོལ་དབྱངས་ཀྱིས་ང་ཚོ་ཚང་མའི་
ཚབ་བྱེད་དུ་ཡོང་བའི་མཚན་མོའི་སྒྲ་དེ་ལ་ཉན་བཞིན་པའི་སྐབས་སུ་ངས་ཡུལ་
ཆེན་པོ་འདིའི་མཐའ་གཅིག་ནས་མཐའ་གཞན་ཞིག་གི་བར་དུ་ཡོད་པའི་གྲོགས་
པོ་རྣམས་དང་། ཁོང་ཚོ་ཚང་མ་དངོས་གནས་ཧ་ཅང་ཆེ་བའི་ཁང་པ་འདིའི་ལྟག་
རྒྱབ་ཏུ་བསྡད་ནས་འཚབ་འཚུབ་ངང་ནས་ཅི་ཞིག་བྱེད་ཀྱིན་ཡོད་པའི་སྐོར་སེམས་
ལ་འཁོར་བྱུང་། དེ་ནས་ཉིན་རྗེས་མའི་ཕྱི་དྲོ་དེར་ངའི་མི་ཚེའི་ནང་ཆེས་ཐོག་མར་
ང་ནུབ་ཕྱོགས་སུ་བསྐྱོད་པ་ཡིན། ཉིན་དེ་ནི་རླངས་འཁོར་ལ་སྒུག་བསྐྱོད་བྱེད་རྒྱུ་ལ་
ཧ་ཅང་བཟང་བའི་ཉི་མ་དྲོ་ཞིང་སྐྱིད་པ་ཞིག་རེད། ཆི་ཁ་གོ་གྲོང་ཁྱེར་གྱི་ཐོན་དཀའ་
བའི་འགྲུལ་འཁོར་གྱི་ཟིང་ཆ་དེ་ནས་ཐོན་རྒྱུའི་ཆེད་དུ་ང་ཨི་ལི་ནོད་སི་མངའ་སྡེའི་
ཇུ་ལེད་གྲོང་ཁྱེར་བར་དུ་སྤྱི་སྤྱོད་རླངས་འཁོར་ལ་བསྡད་པ་ཡིན། སྤྱི་སྤྱོད་རླངས་
འཁོར་དེ་ཇུ་ལེད་བཙོན་ཁང་གི་འཁྲིས་ནས་ཕྱིན་སོང་ལ། ངས་གོམ་པ་བརྒྱབ་སྟེ་
གྲོང་དེའི་སྲང་ལམ་གོག་པོ་ལོ་མས་ཁེངས་པ་རྣམས་རྒྱབ་ཏུ་བསྐྱུར་རྗེས་གྲོང་དེའི་
ཕྱི་རོལ་ཏུ་སླེབས་ཙམ་གྱི་མཚམས་དེར་མར་བསྡད་ཅིང་། ངའི་ལམ་ཁའི་ཕྱོགས་
ལ་མཛུབ་མོ་ཀེར་བ་ཡིན། ནེའུ་ཡོག་གྲོང་ཁྱེར་ནས་ཇུ་ལེད་བར་གྱི་ལམ་ཐག་ཧྲིལ་
པོ་དེའི་རིང་སྤྱི་སྤྱོད་རླངས་འཁོར་ལ་བསྡད་ཅིང་། ངའི་སྒོར་མོའི་ཕྱེད་ཀ་ལྷག་ཙམ་
སྤྱད་ཟིན་པ་རེད།
ངའི་རླངས་འཁོར་དང་པོ་དེ་ནི་དར་ཆ་དམར་པོ་ཡོད་པའི་སྐྱེལ་འདྲེན་རླངས་
འཁོར་རྫིག་པོ་ཞིག་རེད། ཨི་ལི་ནོད་སིའི་མངའ་སྡེའི་ནང་གི་ཧ་ཅང་སྔོ་ལྗང་གི་ཁྲོད་
དུ་མེལ་ལེ་སུམ་ཅུ་ཙམ་སོང་མཚམས། ལམ་དེ་གཉིས་ཀ་ནུབ་ཕྱོགས་སུ་ཧ་ཅང་རྒྱང་
རིང་བའི་ས་ལ་མ་བསྲིངས་པའི་སྔོན་དེར། ཁ་ལོ་པས་ང་ཚོ་ཡོད་སའི་ལམ་ཁ་ ༦ པ་
དེ་ལམ་ཁ་ ༦༦ པ་ལ་བསྣོལ་ཡོད་པ་དེ་བསྟན་བྱུང་། ངས་ལམ་འགྲམ་གྱི་སྤྱིལ་
སྟེགས་ཤིག་ཏུ་ཀུ་ཤུའི་གོ་རེ་དང་འཁྱག་སྤྲི་མངར་མོ་ཟོས་རྗེས་སུ་ཕྱི་དྲོའི་ཆུ་ཚོད་
གསུམ་པ་ཙམ་ལ་རླངས་འཁོར་ཆུང་གྲས། སྒོ་གཉིས་ཅན་ཞིག་བསྐོར་བའི་བུད་
མེད་ཅིག་གིས་ང་ནང་དུ་ལེན་པའི་ཆེད་དུ་རླངས་འཁོར་བཀག་བྱུང་། ང་རླངས་
འཁོར་གྱི་རྗེས་ལ་བརྒྱུགས་པའི་སྐབས་དེར་དགའ་སྣང་གློ་བུར་བ་ཞིག་སྐྱེས་བྱུང་།
འོན་ཀྱང་བུད་མེད་དེ་ནི་བུད་མེད་ལོ་ན་དར་མ་བ་ཞིག་རེད། དངོས་གནས་བཤད་ན་
ང་དང་ལོ་ཟླ་ཡིན་པའི་བུ་འགའ་ཡི་ཨ་མ་ཞིག་རེད། ཁོ་མོ་ལ་ཨ་ཡོ་བ་མངའ་སྡེ་བར་
དུ་རླངས་འཁོར་གཏོང་རོགས་ཤིག་དགོས་པ་རེད། ངས་དེ་རང་བྱེད་འདོད་པ་རེད།
ཨ་ཡོ་བ། ཌེན་ཝར་ནས་ཧ་ཅང་ཐག་མི་རིང་། ང་ཌེན་ཝར་ལ་སླེབས་པའི་སྐབས་
སུ་ངས་ལྷོད་ལྷོད་བྱེད་ཐུབ། ཐོག་མའི་ཆུ་ཚོད་འགའ་ཡི་རིང་ལ་མོས་རླངས་འཁོར་
བསྐོར་ཞིང་། སྐབས་ཤིག་ལ་ང་ཚོ་གཉིས་ལྟ་སྐོར་བ་ཞིག་ཡིན་པའི་ཚུལ་གྱིས་ས་ཆ་
ག་གེ་མོ་ཞིག་ཏུ་ཡེ་ཤུའི་དགོན་རྙིང་ལ་འགྲོ་རྒྱུར་ཨུ་ཚུགས་བརྒྱབ་བྱུང་། དེ་ནས་
ང་རླངས་འཁོར་གྱི་ཁ་ལོ་ལ་འཇུས་པ་ཡིན། ང་ནི་ཁ་ལོ་པ་ཡག་པོ་དེ་ཙམ་མེད་ཀྱང་།
ཨི་ལི་ནོད་སིའི་མངའ་སྡེའི་ས་ཆ་ལྷག་མ་རྣམས་དང་བྲག་རིའི་མཚོ་གླིང་ངམ་
རོག་ ཨའེ་ལནད་ཅེས་པའི་གྲོང་ཁྱེར་བརྒྱུད་ནས་ཨ་ཡོ་བ་མངའ་སྡེའི་ཌེ་ཝིན་ཕོརད་
གྲོང་ཁྱེར་བར་དུ་ངས་ཐད་ཀར་རླངས་འཁོར་བསྐོར་བ་ཡིན། དེར་ངའི་མི་ཚེའི་ནང་
ཆེས་ཐོག་མར་ངའི་ཡིད་འོང་གི་མི་སི་སི་ཕི་གཙང་པོ་མཐོང་བྱུང་ལ། དེ་ནི་དབྱར་གྱི་
ན་བུན་ཁྲོད་དུ་སྐམ་ཞིང་ཆུ་དམའ་བ། དེའི་དྲི་ངན་ཁ་བ་དེ་ནི་ཨ་མེ་རི་ཀའི་ལུས་པོ་
རྗེན་པའི་དྲི་དང་འདྲ་བར་ཚོར་ཞིང་། གང་ཡིན་ཟེར་ན་གཙང་པོ་འདིས་ཨ་མེ་རི་ཀ་
བཀྲུས་ཡོད་པ་རེད། བྲག་རིའི་མཚོ་གླིང་གྲོང་ཁྱེར་གྱི་མེ་འཁོར་ལྕགས་ལམ་དག་
དང་། སྤྱིལ་ཁང་རྣམས། གྲོང་ཁྱེར་དཀྱིལ་གྱི་ཚན་ཁག་ཆུང་གྲས་རིགས། དེ་ནས་ཟམ་
པའི་ཕར་རྒྱབ་ནས་ཌེ་ཝིན་ཕོརད་གྲོང་ཁྱེར། འདི་དག་ནི་གྲོང་གི་རིགས་གཅིག་རེད།
ཨ་མེ་རི་ཀའི་ནུབ་དཀྱིལ་གྱི་ཉི་འོད་ཁྲོད་དུ་དེ་ཚང་མ་ལ་སོག་ལེའི་ཤིང་ཕྱེའི་དྲི་མ་ཁ་
གི་འདུག འདི་ནས་བུད་མེད་དེ་མོ་རང་གི་ཨ་ཡོ་བའི་ཁྱིམ་དུ་ལམ་གཞན་ཞིག་ནས་
ཕྱིན་པ་རེད་ལ། ང་ཕྱིར་ཐོན་པ་ཡིན།
ཉི་མ་ནུབ་བཞིན་འདུག སྦི་རག་གྲང་མོ་འགའ་ཞིག་འཐུང་བའི་རྗེས་ལ་ང་གྲོང་
དེའི་ཕྱི་མཐའ་བར་དུ་གོམ་པ་བརྒྱབ་པ་ཡིན་ལ། དེ་ནི་གོམ་བགྲོད་རིང་པོ་ཞིག་རེད།
མི་ཚང་མས་ལས་ཀ་ཚར་ནས་ཁྱིམ་དུ་རླངས་འཁོར་བསྐོར་ཏེ་འགྲོ་བཞིན་འདུག་ལ།
ས་ཆ་གང་ཡིན་གྱི་གྲོང་གང་རུང་ཞིག་གི་ལས་ཀ་གྲོལ་རྗེས་དང་མཚུངས་པར་ཁོང་
ཚོས་ལྕགས་ལམ་པའི་ཞྭ་མོ་དང་། དབྱུག་རྩེད་སྤོ་ལོའི་ཞྭ་མོ་སོགས་ཞྭ་མོ་སྣ་ཚོགས་པ་
གོན་འདུག དེའི་གྲས་ཀྱི་གཅིག་གིས་ང་རླངས་འཁོར་ལ་སྡོད་བཅུག་ནས་རི་ངོགས་
སུ་ཡར་སོང་ཞིང་། དེ་ནས་རྩྭ་ཐང་ཆེན་པོའི་སྣེ་དེར་ཡོད་པའི་ལམ་ཁ་བཞི་མདོ་
སྟོང་པ་དེར་ང་བསྐྱུར་བྱུང་། དེ་ནི་ཧ་ཅང་མཛེས་སྡུག་ལྡན་པ་ཞིག་རེད། དེར་ཡོང་
བའི་རླངས་འཁོར་ནི་ཞིང་པའི་རླངས་འཁོར་ཤ་སྟག་རེད། ཁོང་ཚོས་ང་ལ་དོགས་
ཟོན་གྱི་མིག་གིས་བལྟས་བྱུང་ལ། དེ་དང་མཉམ་དུ་ཁྲོག་སྒྲ་གྲག་བྱུང་། བ་ཕྱུགས་དག་
ཀྱང་ཁྱིམ་ལ་ལོག་གིན་འདུག སྐྱེལ་འདྲེན་རླངས་འཁོར་མི་འདུག རླངས་འཁོར་
རེ་ཟུང་འཕུར་བཞག་སོང་། བྱིས་པ་ཞིག་གིས་རླངས་འཁོར་ལ་རྒྱུག་ཚད་འཕར་མ་
བསྒར་བ་ཞིག་བསྐོར་ཏེ་རང་གི་སྐེ་དཀྲིས་སྤུར་གྱིན་བསླེབས་སོང་། ཉི་མ་ནི་ཕ་རོལ་
ཏུ་ནུབ་ཚར་སོང་། ང་ནི་མུན་པ་སྨུག་པོ་དེའི་ནང་འགྲེང་བཞིན་ཡོད། ད་ང་སྐྲག་བྱུང་།
ཨ་ཡོ་བའི་གྲོང་གསེབ་ཀྱི་ས་ཆ་འདི་ན་གློག་སྒྲོན་གཅིག་ཀྱང་མི་འདུག སྐར་མ་
གཅིག་གི་རྗེས་ནས་མི་སུས་ཀྱང་ང་མཐོང་ཐུབ་ཀྱི་མ་རེད། སྟབས་ལེགས་པ་ཞིག་
ལ་ཌེ་ཝིན་ཕོརད་གྲོང་ཁྱེར་ལ་ལོག་འགྲོ་མཁན་གྱི་མི་གཅིག་གིས་ང་གྲོང་ཁྱེར་གྱི་
དཀྱིལ་དེར་བསྐྱལ་བྱུང་། འོན་ཀྱང་ང་ནི་ང་གང་ནས་ཐོན་མགོ་བཙུགས་སའི་ས་
ཆ་དེ་རང་ན་ཡོད།
ང་ཐང་ལ་བསྡད་དེ་འདི་ལ་བསྐྱར་དུ་བསམ་བློ་གཏོང་ཕྱིར་སྤྱི་སྤྱོད་རླངས་
འཁོར་འབབ་ཚིགས་སུ་ཕྱིན་པ་ཡིན། ངས་ཡང་བསྐྱར་ཀུ་ཤུའི་གོ་རེ་དང་འཁྱག་སྤྲི་
མངར་མོ་ཞིག་ཟས་པ་ཡིན། དེ་ནི་ངོ་མ་བཤད་ན་ཡུལ་ལྗོངས་འདིའི་ཕྱོགས་ཡས་མས་
སུ་བསྐྱོད་པའི་རིང་ལ་ངས་གང་ཟས་པའི་ཁ་ལག་དེ་རེད། ངས་ཟས་དེ་ནི་བཅུད་ལྡན་
ཡིན་པ་ཤེས་ལ། ཞིམ་པོ་ཡིན་པ་ནི་བཤད་མ་དགོས་པ་ཞིག་རེད། ངས་བབ་ཅོལ་ཞིག་
བྱེད་རྒྱུའི་ཐག་གཅོད་བྱས་པ་ཡིན། ངས་སྤྱི་སྤྱོད་རླངས་འཁོར་འབབ་ཚིགས་ཀྱི་ཇ་
ཁང་དུ་ཡོད་པའི་ཞབས་ཞུ་མ་ཞིག་ལ་བལྟས་ཏེ་ཆུ་ཚོད་ཕྱེད་ཀ་བསྐྱལ་རྗེས། ཌེ་ཝིན་
ཕོརད་གྲོང་ཁྱེར་དཀྱིལ་ནས་སྤྱི་སྤྱོད་རླངས་འཁོར་ལ་བསྡད་དེ་གྲོང་ཁྱེར་གྱི་མཐའ་
བར་དུ་ཕྱིན་པ་ཡིན། འོན་ཀྱང་ཐེངས་འདིར་སྣུམ་ལྡུག་ས་ཚིགས་ཤིག་གི་བར་དུ་
ཡིན། འདི་ན་སྐྱེལ་འདྲེན་རླངས་འཁོར་ཆེན་པོ་རྣམས་ཀྱིས་གད་རྒྱངས་དང་ཅལ་
སྒྲ་སྒྲོག སྐར་མ་གཉིས་ཀྱི་ནང་ཚུད་ལ་དེའི་གྲས་ཀྱི་གཅིག་ངའི་ཆེད་དུ་དཀྱོགས་
ཏེ་བཀག་སོང་། ངའི་རྣམ་ཤེས་མཆོང་ལྡིང་བྱེད་པ་དང་མཉམ་དུ་ང་དེའི་ཆེད་དུ་
བརྒྱུགས་པ་ཡིན། ཇི་འདྲའི་ཁ་ལོ་པ་ཞིག སྐྱེལ་འདྲེན་རླངས་འཁོར་གྱི་ཁ་ལོ་པ་
ཆེན་པོ་དང་སྟོབས་ཆེན་ཧ་ལས་པ་ཞིག་ལ་མིག་གཉིས་ཕྱིར་ཐོན་གྲབས་བྱེད་པ། སྐད་
འགག་ཅིང་རྩུབ་པ། གང་ཡིན་ཡིན་ལ་གཞུ་ཞིང་རྡོག་པས་རྒྱག་པ་ཞིག་རེད་ལ། ཁོས་
རང་གི་རླངས་འཁོར་འགྲོར་བཅུག་ནས་ང་ལ་ཧ་ལམ་དོ་སྣང་ཙམ་ཡང་བྱས་མ་སོང་།
དེར་བརྟེན་ངས་ང་རང་གི་ཨ་ཐང་ཆད་པའི་རྣམ་ཤེས་དེ་ཅུང་ཙམ་ངལ་གསོ་ཐུབ་
ཀྱི་རེད། རླངས་འཁོར་ལ་སྒུག་བགྲོད་བྱེད་མཁན་རྣམས་ཀྱི་དཀའ་ངལ་ཆེ་ཤོས་ཤིག་
ནི་མི་གྲངས་ལས་འདས་པ་ལ་སྐད་ཆ་ཤོད་དགོས་པ་དེ་རེད། དེ་ཡང་ཁྱེད་རང་ཡར་
རླངས་འཁོར་ལ་ཡོང་བཅུག་པ་དེ་ནོར་འཁྲུལ་མིན་པའི་ཚོར་བ་ཞིག་ཁོང་ཚོར་སྐྱེ་
རུ་འཇུག་པ་དང་། ད་དུང་ཧ་ལམ་ཁོང་ཚོར་ལྟད་མོ་སྟོན་པ་ལྟ་བུ་ཞིག་རེད། འདི་
དག་ཚང་མ་ནི་ཁྱེད་རང་ལམ་ཡོངས་རྫོགས་ལ་འགྲོ་བཞིན་ཡོད་པ་དང་མགྲོན་ཁང་
དུ་ཉལ་རྩིས་མེད་སྟབས་ངལ་བ་ཆེན་པོ་ཞིག་རེད། མི་འདིས་གད་རྒྱངས་ལས་
ཀྱང་མཐོ་བའི་ངང་ནས་ང་ལ་སྐད་རྒྱག་གི་འདུག དེ་ནས་ངས་བྱེད་དགོས་རྒྱུ་དེ་
ཡང་ཁོ་ལ་སྐད་བརྒྱབ་ནས་ལན་སློག་རྒྱུ་དེ་རེད། དེ་ནས་ང་ཚོ་ལྷིང་འཇགས་རེད།
དེ་ནས་ཁོས་ཅ་ལག་དེ་ཨ་ཡོ་བ་གྲོང་ཁྱེར་གྱི་ཕྱོགས་ལ་ཐད་ཀར་འཕངས་བཞག་པ་
རེད། རླངས་འཁོར་ལ་རྒྱུག་ཚད་དྲང་བདེན་མ་ཡིན་པའི་ཐོག་ནས་ཚད་བཀག་བྱས་
ཡོད་པའི་གྲོང་དང་གྲོང་ཁྱེར་ཡོད་ཚད་ཀྱི་ནང་དུ་ཁོས་ཇི་ལྟར་ཁྲིམས་ལས་གཡོལ་
ཐབས་བྱས་པའི་སྐོར་གྱི་སྒྲུང་ཡ་མཚན་པོ་འགའ་ང་ལ་སྐད་བརྒྱབ་ནས་བཤད་བྱུང་།
"དམྱལ་བ་ཉེན་རྟོག་པ་དེ་ཚོས་ངའི་རྐུབ་ལ་སྦྲང་ནག་ཅིག་ཀྱང་འཇོག་ཐུབ་ཀྱི་མ་
རེད།” ང་ཚོ་ཨ་ཡོ་བ་གྲོང་ཁྱེར་གྱི་ནང་དུ་འཛུལ་བ་དང་མཉམ་དུ་ཁོང་གིས་ང་ཚོའི་
རྒྱབ་ན་དོ་འདྲེན་རླངས་འཁོར་གཞན་ཞིག་ཡོང་གི་ཡོད་པ་མཐོང་འདུག ཁོ་རང་ཨ་
ཡོ་བ་གྲོང་ཁྱེར་དུ་འགྲོ་དགོས་པའི་རྒྱུ་མཚན་གྱིས་ཁོང་གིས་མི་གཞན་པ་དེ་ལ་སྟོན་
ཕྱིར་དོ་འདྲེན་རླངས་འཁོར་གྱི་མཇུག་གི་གློག་འོད་ཆེམ་ཆེམ་སྦར་བ་དང་མཉམ་
དུ་ང་ཕྱི་ལ་མཆོངས་ཕྱིར་རླངས་འཁོར་ཇེ་དལ་དུ་བཏང་སོང་། ང་ནི་རང་གི་རྒྱབ་
ཁུག་དང་བཅས་ཕྱིར་མཆོངས་པ་ཡིན་ལ། དོ་འདྲེན་རླངས་འཁོར་གཞན་པ་དེས་
ཀྱང་བརྗེ་སྤོར་གྱི་རྣམ་པ་འདི་ཤེས་པའི་ཐོག་ནས་ངའི་ཆེད་དུ་བཀག་སོང་། ཅི་ཡང་
མ་འགོར་བར་ང་ནི་རླངས་འཁོར་གྱི་ཁ་ལོ་སྒྱུར་ཁང་ཆེ་ཞིང་མཐོ་བ་གཞན་ཞིག་གི་
ནང་དུ་ཡོད་ཅིང་། མཚན་གང་ལ་མེལ་ལེ་བརྒྱ་ཕྲག་འགའ་ཡི་རིང་ལ་བསྐྱོད་རྒྱུའི་
གྲ་སྒྲིག་རེད། ང་ནི་ཧ་ཅང་དགའ། དོ་འདྲེན་རླངས་འཁོར་ཁ་ལོ་པ་གསར་པ་འདི་
ཡང་གཞན་དེ་ཇི་བཞིན་སྨྱོན་པ་རེད་ལ་སྐད་ཀྱང་དེ་མཚུངས་ཀྱིས་རྒྱག ང་ནི་རྒྱབ་
ལ་བསྙེས་ནས་རླངས་འཁོར་བརྒྱུག་ཏུ་འཇུག་རྒྱུ་དེ་རེད། ད་ནི་ངས་མདུན་ཕྱོགས་
ནས་ལྷ་ཡིས་བགོ་སྐལ་དུ་གནང་བའི་ཡུལ་ལྟར་ཕ་གིའི་སྐར་ཚོགས་ཀྱི་འོག་དང་ཨ་
ཡོ་བ་མངའ་སྡེའི་རྩྭ་ཐང་ཆེན་པོ་དང་ནེབ་བྷ་ར་སི་ཁ་མངའ་སྡེའི་ཐང་ཆེན་དེ་ཚོའི་
ཕ་རོལ་ཏུ་ཌེན་ཝར་གྲོང་ཁྱེར་མངོན་ཡོང་བ་དེ་མཐོང་གི་འདུག ངས་དེའི་ཕ་རོལ་
ན་མཚན་མོའི་ནོར་བུ་ཞིག་དང་འདྲ་བར་སན་ཧྥ་རན་སི་སི་ཁོ་གྲོང་ཁྱེར་གྱི་མཐོང་
སྣང་རྒྱ་ཆེ་བ་དེ་མཐོང་ཐུབ་ཀྱི་འདུག ཁ་ལོ་པས་ཟོང་འཁོར་དེ་གཏོང་བཞིན་ཆུ་ཚོད་
འགའ་ཞིག་གི་རིང་ལ་ང་ལ་སྒྲུང་བཤད། དེ་ནས་ཨ་ཡོ་བ་མངའ་སྡེའི་གྲོང་ཞིག་ཏུ་
ཁོང་རང་གི་རྐུབ་སྟེགས་སྟེང་ནས་ཆུ་ཚོད་འགའ་ཡི་རིང་ལ་གཉིད་སོང་། གྲོང་འདི་
ནས་ལོ་འགའ་ཡི་རྗེས་ལ་ཁ་ཌི་ལག་ཅེས་པའི་རླངས་འཁོར་བརྐུས་པ་འདྲ་པོ་ཞིག་
གི་དོགས་གཞིའི་འོག་ནས་ཌིན་དང་ངེད་གཉིས་བཀག་པ་རེད། ང་ཡང་གཉིད་ཁུག་
ཅིང་དེ་ནས་སྲང་ལམ་གྱི་གློག་སྒྲོན་གཅིག་གིས་འོད་མཆེད་པར་བྱས་པའི་སོ་ཕག་གི་
རྩིག་པ་སྟོང་པ་དང་སྲང་ལམ་ཆུང་ཆུང་རེ་རེའི་མཇུག་དེར་ཐང་སྟོང་འཇིགས་ཡེར་
བ་ཡོད་ཅིང་། མཚན་གྱི་བ་མོ་ཇི་བཞིན་མ་རྨོས་ལོ་ཏོག་གི་དྲི་མ་ཆིལ་ཆིལ་བྱེད་པའི་
རྒྱུད་དུ་གོམ་བགྲོད་ཏོག་ཙམ་བྱས་པ་ཡིན།
སྐྱ་རེངས་ཤར་མགོ་ཚུགས་པ་དང་ཁོ་གཉིད་ལས་སད་བྱུང་། ང་ཚོ་འཚུབ་སེ་
ཕྱིན་པ་ཡིན། ཆུ་ཚོད་གཅིག་གི་རྗེས་ལ་ཨ་ཡོ་བ་མངའ་སྡེའི་གྲོང་ཁྱེར་ཌེ་ མོ་ཡིན་གྱི་
དུ་བ་རྣམས་ལྗང་མདོག་ཅན་གྱི་མ་རྨོས་ལོ་ཏོག་གི་ཞིང་ཁའི་སྟེང་ནས་མངོན་བྱུང་།
ཁ་ལོ་པས་རང་གི་ཞོགས་ཟས་ཟ་དགོས་ཤིང་། ད་ནི་ང་ལ་བདེ་མོ་འཇོག་འདོད་བསྟན་
བྱུང་། དེར་བརྟེན་ང་ཐད་ཀར་ཌེ་ མོ་ཡིན་གྲོང་ཁྱེར་ལ་ཕྱིན་པ་ཡིན་ལ། མེལ་ལེ་བཞི་
ཙམ་ཡོད། དེར་ཨ་ཡོ་བ་སློབ་གྲྭ་ཆེན་མོ་ནས་ཡིན་པའི་བུ་གཉིས་དང་ལྷན་དུ་རླངས་
འཁོར་ནང་སྡོད་རྒྱུ་རག་སོང་། ང་ཚོ་ལྷོད་ལྷོད་ཀྱིས་གྲོང་ཁྱེར་དང་ཐག་ཇེ་ཉེར་སོང་
བ་དང་མཉམ་དུ་ཁོང་ཚོའི་རླངས་འཁོར་བདེ་པོ་གསར་པ་གསར་རྐྱང་དེའི་ནང་
བསྡད་དེ་ཁོང་ཅག་གིས་ཡིག་རྒྱུགས་ཀྱི་སྐོར་ལ་སྐད་ཆ་བཤད་པ་དེར་མཉན་པ་ནི་ཧ་
ཅང་ཁྱད་མཚར་ཞིག་རེད། ད་ནི་ང་ཉིན་གང་ལ་གཉིད་ན་འདོད་བྱུང་། དེར་བརྟེན་ང་
ཝའེ་མགྲོན་ཁང་དུ་ཁང་མིག་ཅིག་ལེན་དུ་ཕྱིན་པ་ཡིན་མོད་ཁོང་ཚོར་གང་ཡང་མི་
འདུག གོམས་དབང་གིས་ང་མེ་འཁོར་ལྕགས་ལམ་ཁྲོད་དུ་མར་འཁྱམས་ཕྱིན་པ་
ཡིན་ལ། ཌེ་ མོ་ཡིན་ཁུལ་དུ་ལྕགས་ལམ་ཧ་ཅང་མང་། དེ་ནས་མེ་འཁོར་གྱི་འཕྲུལ་
ཆས་ཞིག་གསོ་ལས་ཁང་གོར་མོ་ཞིག་གི་འཁྲིས་ལ་ཡོད་པའི་རྩྭ་ཐང་གི་སྤྱིལ་ཁང་
ཞེས་པའི་མགྲོན་ཁང་དེའི་ཡིད་མུག་པའི་སྣེ་ལེན་ཁང་རྙིང་པ་ཞིག་ཏུ་བསླེབས་པར་
གྱུར། དེའི་ཉལ་ཁྲི་མཁྲེགས་པོ་དཀར་ཞིང་གཙང་ལ་ཆེ་བ་ཞིག་གི་སྟེང་དུ་ཉིན་གང་
ལ་ཉལ་བ་ཡིན། ངའི་སྔས་མགོའི་འཁྲིས་ཀྱི་རྩིག་ངོས་ན་ཚིག་བཙོག་མང་པོ་བྲིས་
འདུག་ལ། ཕམ་པར་གྱུར་པའི་སྒེའུ་ཁུང་གི་ཡོལ་བ་སེར་པོ་རྣམས་ཀྱིས་ལྕགས་ལམ་
གྱི་ར་བ་དག་གི་དུད་མདོག་གི་ཡུལ་ལྗོངས་དེ་བཀབ་འདུག ཉི་མ་ཇེ་དམར་དུ་འགྲོ་
བཞིན་པ་དང་དུས་མཚུངས་སུ་ང་གཉིད་སད་བྱུང་ལ། དེ་ནི་ངའི་མི་ཚེའི་ནང་གི་
དུས་ཚོད་དམིགས་བསལ་བ་ཞིག་དང། ཧ་ལས་པའི་ཁྱད་མཚར་གྱི་གནས་སྐབས་
ཤིག ངས་ང་སུ་ཡིན་པ་མ་ཤེས་པའི་དུས་སྐབས་ཤིག་རེད། ང་ནི་ཁྱིམ་ལས་ཐག་རིང་
བའི་ས་ཆ་ཞིག་ན་ཡོད་ཅིང་། འགྲུལ་བཞུད་ཀྱིས་དུབ་ཅིང་ཨ་ཐང་ཆད། དེ་སྔ་མཐོང་
མྱོང་མེད་པའི་མགྲོན་ཁང་གོང་ཁེ་པོ་ཞིག་གི་ཁང་མིག་ཏུ་ཡོད་ལ། ཕྱི་ལོགས་ཀྱི་ཆུ་
ཕྲན་གྱི་ཤག་སྒྲ་དང་། མགྲོན་ཁང་གི་ཤིང་རྙིང་ལས་བྱུང་བའི་ཙག་སྒྲ སྟེང་ཁང་དུ་
གོམ་པ་སྤོས་པའི་གོམ་སྒྲ། ད་དུང་ཡིད་མུག་པའི་སྒྲ་གཞན་པ་ཚང་མ་གོ་ཞིང་། ངས་
སེར་ག་གས་པའི་གནམ་གཅལ་མཐོན་པོ་ལ་བལྟས་ཤིང་། ཁྱད་མཚར་བའི་སྐར་ཆ་
བཅོ་ལྔ་ཙམ་གྱི་ཡུན་ལ་ང་སུ་ཡིན་པ་ཤེས་མ་བྱུང་། ང་སྐྲག་མི་འདུག ང་མི་གཞན་
ཞིག་རེད་ལ་རྒྱུས་མེད་ཅིག་རེད། དེ་ནས་ངའི་མི་ཚེ་ཡོངས་སུ་རྫོགས་པ་དེ་འདྲེས་
བཟུང་བའི་མི་ཚེ་ཞིག་རེད། འདྲེ་ཡི་མི་ཚེ་ཞིག་རེད། ང་ཨ་མེ་རི་ཀའི་ཤར་ནུབ་བར་
གྱི་ཕྱེད་ཀ་ལ་ཡོད་ཅིང་། དེ་ནི་ང་གཞོན་དུས་ཀྱི་ཤར་ཕྱོགས་དང་ངའི་མ་འོངས་པའི་
ནུབ་ཕྱོགས་གཉིས་ཀྱི་བར་འབྱེད་པའི་ས་མཚམས་དེ་ན་ཡོད། དེའི་རྒྱུ་མཚན་གྱིས་
གཅིག་བྱས་ན་[ཚོར་བ་དེ་]གནས་དེ་ག་རང་དུ་བྱུང་བ་རེད་ལ། དེ་འདྲའི་ཁྱད་མཚར་
གྱི་ཕྱི་དྲོ་དམར་པོ་ཞིག་ལ་བྱུང་བ་རེད།
ཡིན་ན་ཡང་ངས་སྨྲེ་ངག་འདོན་རྒྱུ་མཚམས་བཞག་ནས་འགྲོ་དགོས་པ་རེད།
རང་གི་མཆིལ་མ་གཡུགས་སའི་མཆིལ་ཕོར་གྱི་འཁྲིས་ལ་བསྡད་པའི་ཁང་བདག་
རྒད་པོ་དེ་ལ་བདེ་མོ་ལབ་རྗེས་ང་ཁ་ལག་ཟ་རུ་ཕྱིན་པ་ཡིན། ངས་ཀུ་ཤུའི་བག་ལེབ་
དང་འཁྱག་སྤྲི་མངར་མོ་ཟོས་པ་ཡིན་ལ། དེ་དག་ནི་ང་རང་ཅི་ཙམ་གྱིས་ཨ་ཡོ་བ་
མངའ་སྡེའི་ནང་དུ་འཛུལ་བ་དེ་ཙམ་གྱིས་ཇེ་བཟང་རེད། བག་ལེབ་དེ་ཇེ་ཆེ་དང་
འཁྱག་སྤྲི་མངར་མོ་དེར་མངར་ཆ་ཇེ་འཛོམས་རེད། ཕྱི་དྲོ་དེར་ངས་ཌེ་ མོ་ཡིན་གྲོང་
ཁྱེར་གྱི་ཕྱོགས་གང་དུ་བལྟས་ཀྱང་བུ་མོ་མཛེས་ཤོས་ཀྱི་ཁྱུ་དང་ཁྱུ་ཡིས་ཁེངས་འདུག
ཁོང་ཚོ་མཐོ་འབྲིང་གི་སློབ་གྲྭ་གྲོལ་ནས་ཁྱིམ་ལ་ལོག་གི་ཡོད་པ་རེད། འོན་ཀྱང་ང་ལ་
དེ་འདྲའི་བསམ་བློ་གཏོང་རྒྱུའི་དུས་ཚོད་མེད་ཅིང་། ངས་ཌེན་ཝར་ལ་བསླེབས་
དུས་རང་ཉིད་ལ་སྤྲོ་སྐྱིད་ཅིག་ཁས་ལེན་བྱས་པ་ཡིན། ཁར་ལོ་མག་སི་ནི་ཌེན་ཝར་
ལ་བསླེབས་ཚར་ཡོད་ལ། ཌིན་ཡང་དེར་ཡོད། ཆ་ཌི་ ཁིང་དང་ཋིམ་གྷེ་རེ་ཡང་དེར་
ཡོད། ཌེན་ཝར་ནི་ཁོང་ཚོའི་ཕ་ཡུལ་རེད། མེ་རི་ལུ་ཡང་དེར་ཡོད། ད་དུང་དེར་སྟོབས་
ཆེ་བའི་ཤོག་ཁག་ཅིག་ཡོད་ཚུལ་གོ་ཞིང་། དེའི་ཁྲོད་དུ་རའེ་རའོ་ལིན་སི་དང་ཁོང་གི་
སྲིང་མོ་མཛེས་མ་གསེར་མདོག་གི་སྐྲ་ལོ་ཅན་བྷེབ་རའོ་ལིན་སི། ཌིན་གྱིས་ངོ་ཤེས་
པའི་ཞབས་ཞུ་མ་གཉིས་ཏེ་བྷེ་ཋིན་ཁོརད་སྤུན་གཉིས། ད་དུང་ངའི་སློབ་གྲྭ་ཆེན་མོའི་
རྩོམ་གྲོགས་རྙིང་པ་རོ་ལནད་ མེ་ཇོར་ཡང་དེར་ཡོད། ང་ནི་ཁོང་ཚོ་ཚང་མ་ལ་ཐུག་
རྒྱུར་དགའ་སྣང་དང་བཅས་སྒུག་ཡོད་ལ། དེར་བརྟེན་ངས་བུ་མོ་མཛེས་མ་རྣམས་
བསྐྱུར་ནས་འགྲོ་རྒྱུའི་བྲེལ་བ་ལངས་པ་རེད། དེ་ནས་འཛམ་གླིང་གི་བུ་མོ་མཛེས་
ཤོས་དེ་རྣམས་ཌེ་ མོ་ཡིན་གྲོང་ཁྱེར་དུ་སྡོད་ཀྱི་ཡོད་པ་རེད།
བཟོ་བཅོས་ཡོ་ཆས་ཀྱི་ཁང་ཆུང་ཞིག་ལ་འཁོར་ལོ་བསྒར་བ་དང་འདྲ་བའི་དོ་
འདྲེན་རླངས་འཁོར་ཞིག་གི་ནང་དུ་ལྕགས་ཆས་ཀྱིས་ཡོངས་སུ་ཁེངས་ཤིང་། ཁ་ལོ་
པ་ནི་དེང་རབས་འཕྲུལ་ཆས་ཀྱིས་འོ་མ་འཇོ་མཁན་ཞིག་དང་མཚུངས་པར་ཡར་
ལངས་ཏེ་སྡོད་མཁན་ཞིག་གིས་ང་རི་རྒྱུད་རིང་པོ་ཞིག་གི་ངོགས་ལ་ཡར་འགྲོ་ཆེད་
སྡོད་དུ་བཅུག་བྱུང་ལ། དེའི་རྗེས་ནས་ཨ་ཡོ་བ་མངའ་སྡེའི་ཨེ་ཌེལ་གྲོང་ཁྱེར་ལ་
འགྲོ་མཁན་གྱི་ཞིང་པ་ཞིག་དང་ཁོའི་བུ་གཉིས་ཀྱིས་ང་སྡོད་དུ་བཅུག་བྱུང་། གྲོང་
ཁྱེར་འདིའི་ནང་དུ་སྣུམ་ལྡུག་ས་ཚིགས་ཤིག་གི་འཁྲིས་ན་ཡོད་པའི་ཡོ་འབོག་གམ་
ཐོ་དཀར་གྱི་ཤིང་སྡོང་ཆེན་པོ་ཞིག་གི་འོག་ནས་ངས་རླངས་འཁོར་སྒུག་བསྐྱོད་པ་
གཞན་ཞིག་ལ་ངོ་ཤེས་བསྒྲིགས་པ་ཡིན་ལ། ཁོང་ནི་ནེའུ་ཡོག་གི་མི་ངོ་མ་ཞིག་དང་།
ཨར་ལནད་ཡུལ་གྱི་མི་རྒྱུད་ཅིག་རེད། རང་གི་བྱ་བའི་ལོ་མང་ཆེ་བ་དེ་སྦྲགས་ཁང་
གི་དོ་འདྲེན་རླངས་འཁོར་བཏང་ནས་བསྐྱལ་ཡོད་པ་དང་། ད་ལྟ་མི་ཚེ་གསར་པ་
ཞིག་དང་ཌེན་ཝར་གྱི་བུ་མོ་ཞིག་གི་ཆེད་དུ་འགྲོ་གི་ཡོད་པ་རེད། ངའི་བསམ་ཚུལ་
ལ་ཁོ་ནི་ནེའུ་ཡོག་ནས་དོན་ཞིག་ལ་གཡོལ་ནས་བྲོས་འགྲོ་གི་ཡོད་པ་རེད་ལ། ཕལ་
ཆེར་ཁྲིམས་ལ་གཡོལ་བ་ཡིན་རྒྱུ་རེད། ཁོང་ནི་ལོ་ན་སུམ་ཅུའི་ནང་ན་ཡོད་པའི་དར་
མ་སྣ་དམར་བ་དང་ར་བཟི་ངོ་མ་ཞིག་རེད། ང་རང་གྲོགས་པོའི་འབྲེལ་ལམ་ཐད་ནས་
རྣམ་རིག་གྲུང་པོ་ཡོད་པ་མ་གཏོགས། སྤྱིར་བཏང་གི་ཆ་ནས་ང་ཉོབ་ཏུ་བཅུག་ཡོད་
ཀྱི་རེད། ཁོང་གིས་ཕམ་ཟིན་པའམ་རལ་བར་གྱུར་པའི་བསླེས་གོས་ཤིག་དང་དོར་
མ་ལྷུག་ལྷུག་ཅིག་གོན་འདུག སོ་བཀྲུ་དང་ལག་ཕྱིས་མ་གཏོགས་ཁོ་ལ་ཁུག་མ་ལྟ་བུ་
ཅི་ཡང་མི་འདུག ཁོང་གིས་ང་ཚོ་མཉམ་དུ་རླངས་འཁོར་སྒུག་བསྐྱོད་བྱེད་དགོས་པ་
རེད་ཅེས་ཟེར། ངས་ཁོང་ལ་མིན་ཞེས་བཤད་དགོས་པ་རེད། གང་ཡིན་ཟེར་ན་ཁོང་ནི་
ལམ་དུ་ཆེས་ཡིད་མུག་སྐྱེ་བ་འདྲ་བོ་ཞིག་འདུག འོན་ཀྱང་ང་ཚོ་མཉམ་དུ་བསྡད་པ་
ཡིན། ཨ་ཡོ་བ་མངའ་སྡེའི་སི་ཐུ་ཨར་ཐི་གྲོང་ཁྱེར་བར་དུ་ཁ་དམ་པའི་མི་ཞིག་གིས་
རླངས་འཁོར་ལ་སྡོད་དུ་བཅུག་སོང་། དེ་ནས་ང་ཚོ་དངོས་གནས་འགག་པ་རེད། ང་
ཚོ་ཉི་མ་ནུབ་ནུབ་བར་དུ་ནུབ་ཕྱོགས་སུ་བསྐྱོད་མཁན་གྱི་རླངས་འཁོར་ལ་སྒུག་
བཞིན་སི་ཐུ་ཨར་ཐི་གྲོང་ཁྱེར་གྱི་མེ་འཁོར་སྤ་སེ་བཙོང་སའི་སྤྱིལ་ཁང་གི་མདུན་
དུ་ལངས་ནས་བསྡད་པ་ཡིན་ལ། ཏག་ཏག་ཆུ་ཚོད་ལྔ་ཡི་རིང་ལ་ཐོག་མར་ང་ཚོས་
ཕན་ཚུན་གྱི་ལོ་རྒྱུས་བཤད་ཅིང་། དེ་ནས་སྐད་ཆ་བཙོག་པའི་སྐོར་བཤད། དེ་ནས་
ཐང་གི་རྡོ་ཧྲུག་ལ་རྡོག་པས་གཞུས་ཤིང༌། ཅོལ་ཆུང་གི་སྒྲ་སྣ་ཚོགས་པ་གཅིག་རྗེས་
གཉིས་མཐུད་ཀྱིས་སྒྲོག་བཞིན་དུས་ཚོད་བསྐྱལ་བ་ཡིན། ང་ཚོ་ཉོབ་བྱུང་། ངས་སྒོར་
རྡོག་གཅིག་སྦི་རག་གི་སྒང་ལ་གཏོང་རྒྱུའི་ཐག་གཅོད་བྱས། ང་ཚོ་སི་ཐུ་ཨར་ཐི་
གྲོང་ཁྱེར་ནང་གི་ཆང་ཁང་རྙིང་པ་ཞིག་ལ་ཕྱིན་ནས་ཁ་ཤས་འཐུང་བ་ཡིན། དེ་ནས་
ཁོ་རང་རང་ཡུལ་ནེའུ་ཡོག་གི་འཕྲེད་ལམ་དགུ་པའི་མཚན་མོར་ར་བཟི་བའི་ཚོད་
ཀྱིས་བཟི་སོང་ལ། ཁོའི་མི་ཚེའི་ངན་སྤྱོད་མ་རབས་ཀྱི་རྨི་ལམ་རྣམས་ངའི་རྣ་བར་
དགའ་སྣང་གིས་བརྗོད་བྱུང་། ང་ཁོ་ལ་དགའ་བ་འདྲ་པོ་ཞིག་ཆགས་བྱུང་། དེ་ནི་
ཕྱིས་སུ་ཁོང་གིས་མི་བཟང་ཞིག་ཡིན་པ་བསྟན་བྱུང་བ་ལྟར། ཁོང་མི་བཟང་ཞིག་
ཡིན་པ་འདྲ་བའི་རྒྱུ་མཚན་གྱིས་མ་རེད། འོན་ཀྱང་ཁོ་ནི་དོན་གང་ཡིན་གྱི་སྐོར་ལ་
སྤྲོ་སྣང་ཡོད་པས་རེད། ང་ཚོ་མུན་ནག་གི་ཁྲོད་དུ་སླར་ཡང་ལམ་ལ་ཞུགས། མི་སུ་
ཡང་བསླེབས་མ་སོང་ལ། སུ་ལའང་ཐུག་མེད་པ་དེ་ནི་བཤད་ཅི་དགོས། ཞོགས་ཀའི་
ཆུ་ཚོད་གསུམ་པ་བར་དུ་དེ་འདྲར་ཕྱིན་པ་རེད། ང་ཚོས་མེ་འཁོར་གྱི་སྤ་སེ་བཙོང་
སའི་ཁང་པའི་ནང་རྐུབ་སྟེགས་ནར་མོའི་སྟེང་གཉིད་ཁུག་པའི་ཐབས་ཤེས་ཀྱིས་དུས་
ཚོད་ཅུང་ཟད་བསྐྱལ་བ་ཡིན། འོན་ཀྱང་ཏར་འཕྲིན་གྱིས་མཚན་གང་ལ་ཐག་ཐག་
ཟེར་ཞིང་ང་ཚོ་གཉིད་ཁུག་མ་ཐུབ། ཕྱི་ལོགས་ན་མེ་འཁོར་གྱི་དོ་པོ་ཆེན་པོ་རྣམས་
ཕར་གཡུག་ཚུར་གཡུག་བྱེད་ཀྱིན་འདུག ང་ཚོས་མེ་འཁོར་གྱི་འདྲུད་སྒམ་འཕར་
མ་འདི་ཚོའི་ནང་དུ་ཇི་ལྟར་མཆོང་དགོས་ཚུལ་མི་ཤེས། ང་ཚོ་དེ་སྔོན་མཆོངས་མྱོང་
ཡང་མེད། ང་ཚོས་འདི་དག་ཤར་ལ་འགྲོ་གི་ཡོད་དམ་ནུབ་ལ་འགྲོ་གི་ཡོད་པའང་
མི་ཤེས། དེ་ཇི་ལྟར་ཤེས་དགོས་པའང་མི་ཤེས། ཡང་ན། དོ་སྒམ་དང་དོ་འདྲེན་ཐང་
ལེབ་ཅན། འཁྱག་སྒམ་ཅན་གང་ཞིག་འདེམས་དགོས་པ་སོགས་ཀྱང་མི་ཤེས། དེར་
བརྟེན་སྐྱ་རེངས་མ་ཤར་གོང་ཙམ་ལ་ཨོ་མ་ཧ་གྲོང་ཁྱེར་ལ་འགྲོ་མཁན་གྱི་སྤྱི་སྤྱོད་
རླངས་འཁོར་བསླེབས་པ་དང་ང་ཚོ་དེར་འཛེགས་ཤིང་། གཉིད་ཁུག་པའི་འགྲུལ་པ་
ཚོའི་ཁྲོད་དུ་ཞུགས་པ་ཡིན། ངས་ངའི་འགྲུལ་གླ་སྤྲད་པ་མ་ཟད་ཁོའི་འགྲུལ་གླ་ཡང་
སྤྲད་པ་ཡིན། ཁོང་གི་མིང་ལ་ཨེ་ཌི་ཟེར། ཁོང་གིས་ང་ལ་ངེད་ཚང་གི་མག་པ་ནེའུ་
ཡོག་གི་བྷོ་རོན་ཁ་སི་ནས་ཡིན་པ་དེ་དྲན་བཅུག་བྱུང༌། དེའི་རྒྱུ་མཚན་གྱིས་ང་ཁོང་
དང་ལྷན་དུ་འབྱར་བསྡད་པ་ཡིན། དེ་ནི་གཤིས་བཟང་འཛུམ་བག་ཅན་ཞིག་ལ་གླེན་
རྟགས་རྩེ་རེས་བྱེད་སའི་རང་གི་གྲོགས་པོ་རྙིང་པ་ཞིག་དང་ལྷན་དུ་ཡོད་པ་དང་འདྲ།
སྐྱ་རེངས་ཤར་སྐབས་ང་ཚོ་ཨ་ཡོ་བ་མངའ་སྡེའི་ཁོན་སིལ་ བྷི་ལ་ཧྥི་གྲོང་ཁྱེར་
ལ་འབྱོར་བྱུང་། ངས་ཕྱི་རོལ་ལ་བལྟས་པ་ཡིན། དགུན་ཐོག་འདིའི་རིང་ཡོད་ཚད་
ལ་ངས་སྔ་མོའི་ཤིང་རྟའི་རུ་ཁག་ཆེན་པོ་དེ་ཚོ་ཨོ་རེ་གྷོན་དང་སན་ཋ་ཧྥེའི་ལམ་ལ་
མ་བསྐྱོད་གོང་དེར་འདིར་ལྷན་ཚོགས་བྱེད་ཀྱིན་ཡོད་པའི་སྐོར་གྱི་དེབ་བཀླགས་ནས་
བསྡད་པ་ཡིན། ཡིན་དང་ཡིན། ད་ནི་ས་ཆ་འདི་གྲོང་ཁྱེར་མཐའ་ཡི་ཤིང་ཁང་སྣང་བ་
འགྲོ་པོ་གཅིག་རྗེས་གཉིས་མཐུད་ཀྱིས་ཡོད་པ་ཞིག་ཏུ་གྱུར་ཅིང་། དེ་དག་ཚང་མ་ཡིད་
མུག་པའི་སྐྱ་མདོག་གི་སྐྱ་རེངས་ཁྲོད་གཅལ་དུ་བཀྲམས་འདུག དེ་ནས་ཨོ་མ་ཧ་
གྲོང་ཁྱེར་རེད། དཀོན་མཆོག་མཁྱེན། ངས་ཨ་མེ་རི་ཀའི་ཕྱུགས་རྫི་དང་པོ་དེ་མཐོང་
བྱུང་། ཕྱུགས་རྫིའི་ཞྭ་མོ་[འདི་ལ་རྒྱ་གར་ཞྭ་མོའམ་རྒྱ་ཞྭ་ལིས་མོ་ཡང་ཟེར] ཆེན་པོ་
ཞིག་དང་འཇུར་རྟ་ཡུ་རིང་ཞིག་གོན་ནས་སྡེབ་ཚོང་རྒྱག་སའི་ཤ་ཁང་གི་རྩིག་པ་སྐྱ་
བོ་དེ་ནས་མར་ཡོང་གི་འདུག གྱོན་ཆས་མ་གཏོགས་ཤར་ཕྱོགས་ཀྱི་སྐྱ་རེངས་ཁྲོད་ཀྱི་
ས་ཕག་གི་རྩིག་ལོགས་ན་ཡོད་པའི་ཕམ་པར་གྱུར་པའི་མི་སུ་རུང་དང་འདྲ་པོ་འདུག
ང་ཚོ་སྤྱི་སྤྱོད་རླངས་འཁོར་ནས་མར་བབས། ཐད་ཀར་ཡར་དེའུ་འབུར་གྱི་ངོགས་སུ་
ཕྱིན་པ་ཡིན། དེའུ་འབུར་རིང་པོ་དེ་ནི་སྟོབས་ཆེན་གྱི་མི་སུ་རི་གཙང་པོས་ལོ་ངོ་སྟོང་
ཕྲག་མང་པོའི་རིང་ལ་བསྐྲུན་པ་ཞིག་ལ། དེའི་རྒྱུད་དུ་ཨོ་མ་ཧ་གྲོང་ཁྱེར་ཆགས་ཡོད།
དེ་ནས་ང་ཚོ་ཕྱི་རོལ་ལ་བསླེབས་པ་དང་ང་ཚོའི་མཐེ་བོང་རྣམས་བསྒྲེངས་པ་ཡིན།
ཕྱུགས་རའི་བདག་པོ་ཕྱུག་པོ་ཕྱུགས་རྫིའི་ཞྭ་མོ་གོན་མཁན་ཞིག་གིས་ང་ཚོ་ཅུང་ཙམ་
ཞིག་ལ་སྡོད་བཅུག་སོང་། ཁོང་གིས་ཕེ་ལེ་ཋི་གཙང་པོའི་རྒྱུད་ཀྱི་ཡུལ་འདི་ནི་ཨི་ཇིབ་
རྒྱལ་ཁབ་ཀྱི་ནེལ་གཙང་པོའི་རྒྱུད་ཀྱི་ཡུལ་ལྗོངས་ཅི་ཙམ་གྱིས་རྒྱ་ཆེ་བ་དེ་ཙམ་ཡིན་
ཟེར། ཁོང་གིས་དེ་བཤད་པ་དང་། ངས་ཐག་རིང་ན་སྦྲུལ་ལྟར་འཁྱོག་པའི་གཙང་པོའི་
རྒྱུད་ཀྱི་ལྗོན་ཤིང་ཆེན་པོ་རྣམས་དང་། དེའི་མཐའ་འཁོར་གྱི་ལྗང་མདོག་གི་ཞིང་ཁ་
རྣམས་མཐོང་བྱུང་ལ། ཁོང་གིས་བཤད་པ་ལ་ཧ་ལམ་མོས་མཐུན་བྱས་པ་ཡིན། དེ་
ནས་ང་ཚོ་ལམ་ཁ་བཞི་མདོ་གཞན་ཞིག་ན་ལངས་ཏེ་ཡོད་ཅིང་གནམ་ལ་སྤྲིན་པ་
འཐིབས་མགོ་ཚུགས་ཡོང་གི་འདུག རིང་ཚད་ལ་ཕི་ཊི་དྲུག་ཡོད་ཅིང་ཕྱུགས་རྫིའི་
ཞྭ་མོ་འབྲིང་ཙམ་གོན་པའི་ཕྱུགས་རྫི་གཞན་ཞིག་གིས་ང་ཚོ་བོས་བྱུང༌། ཁོང་གིས་
ང་ཚོ་གཉིས་ལས་སུ་རུང་ཞིག་གིས་རླངས་འཁོར་བསྐོར་ཐུབ་མིན་ཤེས་འདོད་པ་
རེད། ཨེ་ཌི་ཡིས་རླངས་འཁོར་བསྐོར་ལོས་ཐུབ། ཁོང་ལ་རླངས་འཁོར་བསྐོར་ཆོག་
པའི་ལག་འཁྱེར་ཡོད་པ་རེད། ང་ལ་མེད། ཕྱུགས་རྫི་འདི་ལ་རླངས་འཁོར་གཉིས་ཁོང་
དང་མཉམ་དུ་ཡོད་ཅིང་། ཁོང་སླར་མོན་ཋ་ན་མངའ་སྡེ་ལ་ལོག་གི་ཡོད་པ་རེད། ཁོང་
གི་སྐྱེས་དམན་དེ་ནེབ་བྷ་ར་སི་ཁ་མངའ་སྡེའི་གྷ་རནད་ ཨའེ་ལནད་གྲོང་ཁྱེར་ན་ཡོད་
ཅིང་། ཁོང་གིས་ང་ཚོ་གཉིས་ཀྱིས་རླངས་འཁོར་གཅིག་དེ་ས་ཆ་དེ་ལ་བསྐོར་ན། དེ་
ནས་མོས་རླངས་འཁོར་དེ་བསྐོར་གྱི་རེད་བསམས་པ་རེད། མཚམས་དེ་ནས་ཁོང་བྱང་
ལ་འགྲོ་གི་རེད་ལ། ང་ཚོ་ཁོང་དང་མཉམ་དུ་རླངས་འཁོར་ལས་འགྲོ་མཚམས་འཇོག་
ས་དེ་ཆགས་ཀྱི་རེད། འོན་ཀྱང་ནེབ་བྷ་ར་སི་ཁ་མངའ་སྡེའི་ནང་དུ་མེལ་ལེ་བརྒྱ་ཕྲག་
སྐོར་ཞིག་འགྲོ་གི་ཡོད་སྟབས་ང་ཚོ་མཆོངས་བཞག་པ་ཡིན། ལོས་ཡིན། ཨེ་ཌི་ཡིས་
གཅིག་པུར་རླངས་འཁོར་བསྐོར་ཞིང་དེའི་རྗེས་སུ་ཕྱུགས་རྫི་དང་ངེད་གཉིས་ཡོང་གི་
ཡོད། ང་ཚོ་གྲོང་ནས་ཕྱི་རོལ་ཏུ་ཐོན་ཏེ་ཅང་མ་འགྱངས་པར་ཨེ་ཌི་ཡིས་ཆེས་དགའ་
སྣང་སྤྲོ་སྣང་གི་ཐོག་ནས་རླངས་འཁོར་དེ་ཆུ་ཚོད་གཅིག་ལ་མེལ་ལེ་དགུ་བཅུའི་
རྒྱུག་ཚད་ཀྱིས་རྒྱུག་མགོ་བཙུགས་སོང་། “ལྐུགས་པ་ང་། བུ་དེས་ག་རེ་བྱེད་ཀྱི་ཡོད་པ་
རེད།” ཕྱུགས་རྫིས་སྐད་བརྒྱབ་ནས་ཁོའི་རྗེས་དེད། དེ་ནས་རྒྱུག་འགྲན་ཞིག་དང་འདྲ།
སྐར་མ་གཅིག་གི་རིང་ལ་ཨེ་ཌི་ཡིས་རླངས་འཁོར་དེ་འཁྱེར་ནས་བྲོས་འགྲོ་རྩིས་བྱེད་
ཀྱི་འདུག་བསམས་བྱུང་ལ། ངས་ཤེས་ཚོད་ལ་དེ་ནི་ཁོང་གིས་ཅི་ཞིག་བྱེད་འདོད་
པ་དེ་རེད། འོན་ཀྱང་ཕྱུགས་རྫིས་ཁོ་དེད་ནས་བསྡད་པ་རེད། ཁོའི་རྗེས་ཟིན་པ་རེད།
རླངས་འཁོར་གྱི་དུང་གིས་ཏུའུ་ཏུའུ་བརྒྱབ་པ་རེད། ཨེ་ཌི་ཡིས་ཇེ་དལ་དུ་བཏང་
སོང་། ཕྱུགས་རྫིས་ཏུའུ་ཏུའུ་བརྒྱབ་ནས་ཁོ་འགོག་ཏུ་བཅུག "གླེན་པ། བུ། རྒྱུག་ཚད་
དེ་འདྲར་བརྒྱུགས་ན་ཁྱེད་རང་ལེབ་ལེབ་ཅིག་བཟོ་རྒྱུར་ངེས་པ་རེད། རླངས་འཁོར་
ཅུང་དལ་ཙམ་བསྐོར་ཐུབ་ཀྱི་མི་འདུག་གམ།”
"རེད། ང་ལ་གླེན་ཉེས་ཕོག་གི་རེད། ང་དངོས་གནས་དགུ་བཅུ་ལ་འགྲོ་གི་འདུག་
གམ།" ཨི་ཌི་ཡིས་དེ་ལྟར་བཤད། "ངས་ལམ་བདེ་མོ་འདིའི་ཐོག་ནས་དེ་འདྲ་ཡིན་པ་
ཤེས་མ་བྱུང༌།"
“ཅུང་དལ་དུ་ཐོངས། ང་ཚོ་ཚང་མ་གྷ་རནད་ ཨའེ་ལནད་ལ་མ་ཆག་མ་སྐྱོན་པ་
བྱས་ནས་འབྱོར་འགྲོ་གི་རེད།”
“ཏན་ཏན་བྱེད་ཀྱི་ཡིན།” དེ་ནས་ང་ཚོ་མུ་མཐུད་ནས་བསྐྱོད། ཨེ་ཌི་དུལ་པོ་
ཆགས་འདུག་ལ་ཕལ་ཆེར་གཉིད་ལྕོག་རྒྱག་པའི་ཚུལ་དུ་འདུག ང་ཚོས་རླུང་གིས་
བསྐྱོད་པའི་ཕེ་ལེ་ཋིའི་ལྗང་མདོག་གི་ཞིང་ཁ་དང་འགྲོགས་ནས་ནེབ་བྷ་ར་སི་ཁ་
མངའ་སྡེའི་ནང་དུ་མེལ་ལེ་བརྒྱ་སྐོར་ལ་རླངས་འཁོར་བསྐོར།
"[༡༩༢༩-༡༩༣༣ ལོའི་བར་དུ་བྱུང་བའི་] ཡིད་མུག་གི་དུས་སྐབས་དེར།” ཕྱུགས་
རྫིས་ང་ལ་བཤད། "མ་མཐའ་ལ་ཡང་ང་ཟླ་བ་གཅིག་རེའི་ནང་ཐེངས་གཅིག་ལ་དོ་
འདྲེན་མེ་འཁོར་ལ་བསྡད་ནས་འགྲོ་གི་ཡོད། དུས་ཚོད་དེའི་སྐབས་ལ་མེ་འཁོར་གྱི་
སྐྱེལ་འདྲེན་དོ་སྒམ་མམ། སྐྱེལ་འདྲེན་བང་ལེབ་ལ་བསྡད་ནས་འགྲོ་མཁན་གྱི་མི་
བརྒྱ་ཕྲག་འགའ་རེ་མཐོང་གི་རེད། ཁོང་ཚོ་སྤྲང་འཁྱམས་ཏག་ཏག་མ་རེད། ཁོང་
ཚོའི་འགའ་ཤས་ནི་འཁྱམས་ཉུལ་བྱེད་མཁན་དང་ས་ཆ་གཅིག་ནས་གཞན་ལ་འགྲོ་
མཁན། ལས་ཀ་ཤོར་བའི་མི་སོགས་སྣ་ཚོགས་པ་ཡོད་པ་རེད། ཨ་རིའི་ནུབ་ཕྱོགས་
ཚང་མ་དེ་འདྲ་རེད། དེ་དུས་མེ་འཁོར་འགོག་མཁན་གྱི་ལས་བྱེད་པ་དག་གིས་ཁྱེད་
ལ་ཅི་གང་ཡང་བྱེད་ཀྱི་མ་རེད། དེང་སང་གང་འདྲ་ཡིན་མིན་ངས་མི་ཤེས། དེ་དུས་
ནེབ་བྷ་ར་སི་ཁ་མངའ་སྡེ་དེ་ང་ལ་དགོས་མཁོ་མེད། གང་ཡིན་ཟེར་ན་ཆིག་སྟོང་དགུ་
བརྒྱ་སུམ་ཅུའི་དཀྱིལ་ལ་ས་ཆ་འདི་ནི་མིག་གིས་མཐོང་ཐུབ་ཚད་ལ་ས་རྡུལ་གྱི་
སྤྲིན་པ་ཞིག་མ་གཏོགས་ཅི་ཡང་མ་རེད། ཁྱེད་ཀྱིས་དབུགས་རྔུབ་ཐུབ་ཀྱི་མ་རེད། ས་
གཞི་ནག་པོ་རེད། སྐབས་དེ་དུས་ང་འདིར་ཡོད། ངའི་བསམ་ཚུལ་བྱས་ན་ཁོང་ཚོས་
ནེབ་བྷ་ར་སི་ཁ་ཕྱིར་གདོད་མའི་མི་རིགས་ལ་སྤྲད་ན་འགྲིག་གི་རེད། ང་འཛམ་
གླིང་འདིའི་ས་ཆ་ཡོད་ཚད་ཀྱི་ཁྲོད་ནས་ས་ངན་འདི་ལ་འཚིག་པ་ཟ། མོན་ཋ་ན་
མངའ་སྡེ་ནི་ད་ངའི་ཕ་ཡུལ་རེད། མི་ཛུ་ལ་གྲོང་ཁྱེར། ཐེངས་མ་གཅིག་ཁྱེད་ཡར་
ཕེབས་ཤོག་དང་ལྷ་ཡུལ་མཐོང་གི་རེད།” ཕྱི་དྲོའི་རྗེས་ལ་ཁོང་ནི་སྐད་ཆ་བཤད་རྒྱུར་
ཐང་ཆད་པའི་སྐབས་དེར་ང་གཉིད་ཁུག་པ་ཡིན། ཁོ་ནི་དོ་སྣང་འདྲེན་པའི་བཤད་
མཁན་ཞིག་རེད།
ང་ཚོས་ཁ་ལག་ཟ་རྒྱུའི་ཆེད་དུ་ལམ་ཁ་རུ་ཅུང་ཙམ་བཀག་པ་ཡིན། ཕྱུགས་རྫི་དེ་
ཁོའི་འཁོར་ལོ་འཕར་མ་དེ་ལ་ལྷན་པ་རྒྱག་ཏུ་ཕྱིན་སོང་། ཨེ་ཌི་དང་ང་ནི་ཁྱིམ་ནས་
བཟོས་པའི་དགོང་ཟས་འདྲ་པོ་ཞིག་ལ་རོལ་ཆེད་མར་བསྡད་པ་ཡིན། ངས་དགོད་སྒྲ་
ཆེན་པོ་ཞིག འཛམ་གླིང་གི་དགོད་སྒྲ་ཆེ་ཤོས་དེ་གོ་བྱུང་། པགས་སློག་རྗེན་པ་གོན་
པའི་ཡུལ་མི་ནེབ་བྷ་ར་སི་ཁའི་ཞིང་པ་ཞིག་དང་མཉམ་དུ་བུ་སྐོར་ཁག་གཅིག་
དང་བཅས་དགོང་ཟས་ལ་བསླེབས་སོང་། ཉིན་དེར་ཁྱེད་ཀྱིས་ཁོའི་འགྲགས་སྐད་དེ་
ཐང་ཆེན་པོའི་ཕར་རྒྱབ་དང་། སྐྱ་མདོག་གི་འཇིག་རྟེན་ཧྲིལ་པོའི་ཕར་རྒྱབ་ནས་གོ་
ཐུབ་ཀྱི་རེད། མི་གཞན་རྣམས་ཀྱང་ཁོང་དང་མཉམ་དུ་གད་མོ་བགད་སོང་། འཇིག་
རྟེན་འདི་ན་ཁོང་གིས་དོགས་སྣང་བྱེད་དགོས་ས་གཅིག་ཀྱང་མེད་ལ། ཁོང་གིས་
མི་ཚང་མ་ལ་གུས་བརྩི་ཆེ་ཤོས་དེ་བྱེད་ཀྱི་འདུག ངས་ང་ལ་ཁེར་བཤད་བྱས། ཨང་།
མི་འདིའི་དགོད་སྒྲ་ལ་ཉོན་དང་། འདི་ཨ་རིའི་ནུབ་ཕྱོགས་རེད། ང་ཨ་རིའི་ནུབ་
ཕྱོགས་ལ་ཡོད། ཁོ་སྐད་ཅོར་དང་བཅས་དགོང་ཟས་ཁང་ལ་བསླེབས་ཤིང་མ་རྒན་
དེའི་མིང་ནས་བོས། མོས་ནེབ་བྷ་ར་སི་ཁའི་ནང་གི་སིལ་ཏོག་གི་བག་ལེབ་མངར་
ཤོས་དེ་བཟོས། ངས་ནི་སྟེང་ལ་འཁྱག་སྤྲི་མངར་མོ་རི་འདྲ་བོར་བརྩིགས་ཡོད་པ་དེའི་
ཏོག་ཙམ་ཟས། “རྨོ། ངས་ང་རང་རྗེན་པ་ཟ་རྒྱུའམ་དེ་འདྲའི་སེམས་བཙོག་ཅིག་མ་
ཤར་གོང་ལ་ང་ལ་ཟ་རྒྱུ་ཞིག་གཡུགས་དང་།" ཁོས་རང་ཉིད་འདུག་སྟེགས་ཤིག་གི་
སྟེང་ལ་གཡུགས་ནས་ཧབ་ཧབ་ཧབ་ཧབ་བྱེད་ཞོར། “སྲན་མ་འགའ་དེའི་ནང་ལ་
གཡུགས་དང་”ཟེར། འདི་ནི་ནུབ་ཕྱོགས་ཀྱི་བླ་གཉན་པོ་དེ་ངའི་འཁྲིས་ལ་བསྡད་ང
ཞིག་རེད། ངས་ཁོང་གི་མི་ཚེ་དམར་རྗེན་དུ་ཤེས་ཡོད་ན་བསམས་བྱུང་ལ། དེ་འདྲའི་
དགོད་སྒྲ་སྒྲོག་པ་དང་སྐད་རྒྱག་པ་མ་ཡིན་པ་ལས་གཞན་ལོ་ངོ་དེ་དག་ཚང་མའི་
རིང་ལ་དམྱལ་བ་ཅི་ཞིག་བྱེད་ཀྱིན་བསྡད་ཡོད་དམ། ཨ་ཡོ། ངས་རང་གི་རྣམ་ཤེས་
ལ་དེ་ལྟར་བཤད། ཕྱུགས་རྫི་དེ་སླར་བསླེབས་བྱུང་ལ། ང་ཚོ་གྷ་རནད་ ཨའེ་ལནད་
ལ་ཐོན་ཕྱིན་པ་ཡིན།
ཅང་མ་འགོར་བར་ང་ཚོ་དེ་ལ་འབྱོར་བྱུང་། ཁོ་ནི་རང་གི་སྐྱེས་དམན་ལེན་དུ་
ཕྱིན་སོང་ལ། དེ་བཞིན་ཁོ་ལ་བསྒུགས་ཡོད་པའི་ལས་དབང་ཇི་ཡིན་པ་དེ་ལ་གཏད་
ནས་ཕྱིན་སོང་། ང་དང་ཨེ་ཌི་གཉིས་སླར་ཡང་ལམ་ལ་ཞུགས་པ་ཡིན། ན་གཞོན་
གཉིས་ཀྱིས་ང་ཚོ་རླངས་འཁོར་ལ་སྡོད་བཅུག་སོང་། ཁོང་གཉིས་ནི་སྡེབ་སྒྲིག་བྱས་
པའི་རླངས་འཁོར་རྙིང་གོག་ཅིག་གི་ནང་དུ་ཡོད་པའི་ལོ་ན་ཆུང་བའི་ཕྱུགས་རྫི། གྲོང་
གསེབ་ཀྱི་བུ་གཉིས་རེད་ལ། ཆར་པ་སིམ་སིམ་འབབ་པའི་ཁྲོད་དུ་ལམ་ཁའི་ཡར་སྟོད་
ཅིག་ཏུ་ང་ཚོ་བཞག་བྱུང་། དེ་ནས་རྒད་པོ་གཅིག་གིས་ཚིག་གཅིག་ཀྱང་མ་བཤད་
པར་ང་ཚོ་ཤེལ་ཋོན་སྡེ་བ་ལ་བསྐྱལ་བྱུང་། ཁོང་གིས་ཅིའི་ཕྱིར་ང་ཚོ་ཡར་བཅུག་པ་
དེ་དཀོན་མཆོག་གིས་མཁྱེན་གྱི་རེད། འདི་ནས་ཨེ་ཌི་ནི་ཐུང་ཞིང་སྦོམ་ལ་ཨོ་མ་ཧའི་
གདོད་མའི་མི་རིགས། གང་དུའང་འགྲོ་ས་མེད་ཅིང་ལས་ཀ་མེད་པ། ཅེར་ནས་སྡོད་
མཁན་སྐོར་ཞིག་གི་མདུན་དུ་ལམ་གྱི་དཀྱིལ་ནས་འུ་ཐུག་མདོག་གིས་ལངས་བསྡད་
འདུག ལམ་གྱི་ཕར་ཕྱོགས་དེར་མེ་འཁོར་ལྕགས་ལམ་དང་ཆུ་མཛོད་ཀྱི་རྫ་ཟླུམ་
ཡོད་པ་དེའི་སྟེང་དུ་“ཤེལ་ཋོན་"ཞེས་བྲིས་འདུག "ལྐུགས་པ་ང་།" ཨེ་ཌི་ཡ་མཚར་
བཞིན་དེ་སྐད་བཤད། “ང་གྲོང་འདི་ལ་ཡོང་མྱོང་འདུག དེ་ནི་ལོ་མང་པོའི་སྔོན་ལ་
རེད། དམག་འཁྲུག་སྐབས་ཀྱི་མཚན་མོ་ཞིག་ལ། མི་ཚང་མ་གཉིད་དུ་ཡུར་བའི་
མཚན་མོ་ཕྱི་པོ་ཞིག་ལ་རེད། ངས་ཐ་མག་འཐེན་ཕྱིར་ལྕགས་ལམ་གྱི་སྒུག་སྟེགས་
ལ་ཐོན་པ་ཡིན། ང་ཚོ་མི་མེད་ལུང་སྟོང་ཞིག་ལ་ཡོད་པ་རེད་ལ། དམྱལ་བ་ནང་བཞིན་
མུན་ནག་རེད། ངས་ཡར་བལྟས་པ་ཡིན་ལ་ཆུ་མཛོད་རྫ་ཟླུམ་གྱི་སྟེང་ལ་"ཤེལ་ཋོན་
"ཞེས་བྲིས་པ་མཐོང་བྱུང་། ང་ཚོ་ཞི་བདེ་རྒྱ་མཚོར་བསྐྱོད་ཀྱིན་ཡོད་ལ་མི་ཚང་མས་
སྡུར་བ་འཐེན་གྱི་འདུག ལྐུགས་པ་ཐ་ཆད་ཡོད་ཚད་ཀྱིས་སྔུར་བ་འཐེན། ང་ཚོ་སྐར་
ཆ་ཁ་ཤས་ལས་བསྡད་ཡོད་པ་མ་རེད། རྡོ་སྲོལ་ཁ་སྣོན་བྱེད་པའམ་དེ་འདྲ་ཞིག་རེད།
དེ་ནས་ཐོན་ཕྱིན་པ་རེད། ལྐུགས་པ་ང་། ཤེལ་ཋོན་འདི། དུས་དེ་ནས་བཟུང་ང་ས་
ཆ་འདི་ལ་མི་དགའ།" དེ་ནས་ང་ཚོ་ཤེལ་ཋོན་དུ་འགག་པ་རེད། ཨ་ཡོ་བ་མངའ་སྡེའི་
ཌེ་ཝིན་ཕོརད་ཇི་བཞིན། གང་ལྟར་རླངས་འཁོར་ཡོད་ཚད་ཞིང་པའི་རླངས་འཁོར་
རེད། མཚམས་རེ་ཙམ་ལ་ཡུལ་སྐོར་བའི་རླངས་འཁོར་རེ་འདུག དེ་དག་ནི་སྡུག་ག་
འདུག རྒད་པོ་དག་གིས་རླངས་འཁོར་བསྐོར་ཞིང་སྐྱེས་དམན་རྣམས་ཀྱིས་ཡུལ་
ལྗོངས་ལ་མཛུབ་སྟོན་བྱེད་པའམ་ཡང་ན་ས་བཀྲ་ལ་བལྟ་ཞིང་། རྒྱབ་ལ་བསྙེས་ནས་
ཡོད་ཚད་ལ་དོགས་པ་ཆེ་བའི་ངོ་གདོང་གིས་ལྟ་བར་བྱེད།
ཆར་པ་སིམ་སིམ་པ་འབབ་ཤུགས་ཆེ་རུ་ཕྱིན་ཅིང་ཨེ་ཌི་ལ་ཆམ་པ་ན་བྱུང་། ཁོ་
ལ་གྱོན་ཆས་ཉུང་ངུ་ཞིག་ལས་མེད། བལ་གྱིས་བཟོས་པའི་སྟོད་ཐུང་ཤོ་རིས་མ་ཞིག་
ངའི་རས་ཁུག་ལས་བཏོན་པ་ཡིན་ལ། ཁོང་གིས་དེ་གོན་སོང་། ཁོང་གིས་ཇེ་དགའ་
ཡིན་པ་ཚོར་འདུག ང་ལ་ཆམ་པ་ན་བྱུང་། ངས་གདོད་མའི་མི་རིགས་ཀྱི་ཚོང་ཁང་
གོག་ཏོ་འདྲ་བོ་ཞིག་ནས་ཆམ་པའི་སྨན་ཆུ་ཉོས་པ་ཡིན། ང་སྦྲགས་ཁང་ཆེ་ཆུང་
འདོམ་གང་མ་ཞིག་ཏུ་ཕྱིན་ནས་ངའི་ཨ་ནེ་ལ་སྦྲགས་ཁང་གི་བྱང་བུ་སྒོར་སྐར་གཅིག་
ཅན་ཞིག་གི་སྟེང་ཡི་གེ་བྲིས་ནས་བསྐུར་བ་ཡིན། ང་ཚོ་སླར་ཡང་སྐྱ་མདོག་གི་ལམ་
ལ་ཐོན། དེར་ས་དེ་ང་ཚོའི་མདུན་ལ་འདུག "ཤེལ་ཋོན་"ཞེས་ཆུ་མཛོད་རྫ་ཟླུམ་གྱི་
སྟེང་བྲིས་འདུག རོག་ ཨའེ་ལནད་ཅེས་པའི་མེ་འཁོར་དེ་བརྒྱུགས་སོང་། ང་ཚོས་
ཕུལ་མན་གྲོང་ཁྱེར་གྱི་འགྲུལ་པ་རྣམས་བསྐྱོད་པའི་ངོ་གདོང་རབ་རིབ་ཅིག་མཐོང་།
མེ་འཁོར་དེ་ང་ཚོར་འདོད་པ་ཡོད་པའི་ཁ་ཕྱོགས་དེའི་ཐང་ཆེན་བཅད་ནས་ཕྱིན་
སོང་། ཆར་པ་ཡང་ཤུགས་དྲག་ཏུ་འབབ་མགོ་ཚུགས་སོང་།
ལམ་ཕར་ཕྱོགས་ནས་ཚུར་ཡོང་མཁན་སྐམ་ལ་རིང་བ་ཕྱུགས་རྫིའི་ཞྭ་མོ་ཆེན་
པོ་གོན་མཁན་ཞིག་གིས་རླངས་འཁོར་བཀག་ནས་ངེད་ཅག་ཡོད་སར་ཚུར་བསླེབས་
སོང་། ཁོང་ཉེན་རྟོག་པའི་དཔོན་པོ་འདྲ་བོ་ཞིག་འདུག ང་ཚོས་གསང་བའི་ངང་ནས་
ང་ཚོའི་སྒྲུང་རྣམས་གྲ་སྒྲིག་བྱས། ཁོང་ཚུར་ཡོང་རྒྱུར་བྲེལ་འཚུབ་བྱས་མ་སོང༌། "བུ་
ཁྱེད་ཚོ་ཅིག་ལ་ཚོད་ཚོད་ལ་འགྲོ་གི་ཡོད་དམ་ཡང་ན་ཅིག་ལ་སླེབས་རྩིས་རྒྱག་
གི་ཡོད།" ང་ཚོས་ཁོང་གི་དྲི་བ་དེའི་ནང་དོན་མ་ཤེས། དམྱལ་བ། དེ་ནི་དྲི་བ་ཡག་
པོ་ཞིག་རེད།
"ཅིའི་ཕྱིར།" ང་ཚོས་དྲིས།
"རེད། ངས་སྐོར་བསྐྱོད་སྒྱུ་མའི་འཁྲབ་སྟོན་ཆུང་ཆུང་ཞིག་བཟུང་ཡོད་པ་དེ་ལམ་
འདི་ནས་ཕར་མེལ་ལེ་ཁ་ཤས་ཀྱི་མཚམས་ལ་བཙུགས་ཡོད། རང་ལ་སྒོར་རྡོག་འགའ་
རེ་བཟོ་འདོད་ཅིང་ལས་ཀ་བྱེད་འདོད་ཡོད་པའི་བུ་རྒན་པ་འགའ་འཚོལ་གྱི་ཡོད།
ང་ལ་རྒྱན་རྩེད་འཁོར་ལོ་ཡོད་ལ། ཤིང་གི་སྣ་གཅུས་རྒྱན་རྩེད་ཀྱང་ཡོད། ཤེས་སོང་
ང་། རྩེད་ཆས་ཨ་ལད་པད་གོ་གཡུགས་ནས་ཁྱེད་ཀྱི་སྐལ་བ་ལེན་པ་དེའི་གྲས་དེ།
བུ་ཁྱེད་ཚོས་ང་ལ་ལས་ཀ་བྱེད་ན་ཡོང་འབབ་ཀྱི་བརྒྱ་ཆ་སུམ་ཅུ་ལེན་ཆོག་གི་རེད།”
“ཁང་པ་དང་ལྟོ་ཆས། 
"ཁྱེད་རང་ལ་ཉལ་ཁྲི་གཅིག་ཐོབ་ཀྱི་རེད། ཡིན་ནའང་ལྟོ་ཆས་མེད། ཁྱེད་རང་
གྲོང་ལ་ཕྱིན་ནས་ཟ་དགོས་རེད། ང་ཚོ་ཅུང་ཙམ་འགྲུལ་བཞུད་བྱེད་ཀྱི་རེད།” ང་
ཚོས་དེའི་སྐོར་ལ་ཡང་བསྐྱར་བསམ་བློ་བཏང་།"འདི་གོ་སྐབས་ཡག་པོ་ཞིག་རེད།"
ཁོས་དེ་ལྟར་བཤད་བྱུང་ལ། ང་ཚོས་ཐག་གཅོད་བྱེད་རྒྱུ་ལ་འཚབ་འཚུབ་མེད་པར་
བསྒུགས་བསྡད་སོང་། ང་ཚོས་ཅོལ་ཆུང་དུ་ཚོར་ཞིང་ཅི་བཤད་དགོས་པའང་མ་ཤེས།
ང་ནི་སྐོར་བསྐྱོད་དང་མཉམ་དུ་འཁོར་ནས་བསྡད་འདོད་མེད་མཁན་དེ་ཡིན། ང་ནི་
ཌེན་ཝར་གྲོང་ཁྱེར་གྱི་ཤོག་ཁག་དེའི་རྩ་ལ་སླེབས་རྒྱུར་བྲེལ་བ་དམྱལ་བ་འདྲ་ཞིག་
ལངས་ནས་བསྡད་ཡོད།
ངས་བཤད་དོན། "ངས་མི་ཤེས། ང་ནི་གང་ཐུབ་ཀྱིས་མགྱོགས་པོར་འགྲོ་གི་ཡོད།
ང་ལ་དུས་ཚོད་ཡོད་པ་རེད་བསམ་གྱི་མི་འདུག” ཨེ་ཌིས་ཀྱང་གཅིག་པ་བཤད་སོང་།
རྒད་པོས་རང་གི་ལག་པ་གཡུགས་ཤིང་། ལྷོད་ལྷོད་ངང་རང་གི་རླངས་འཁོར་ཕྱོགས་
ལ་གོམ་པ་དལ་མོར་སྤོས་ནས་རླངས་འཁོར་བསྐོར་ཏེ་ཕྱིན་སོང་། དེ་དེ་རེད། ང་ཚོ་
སྐབས་གཅིག་རིང་ལ་འདི་ལ་གད་མོ་བགད་ཅིང་། ལས་ཀ་དེ་ཅི་འདྲ་ཡོང་གི་ཡིན་
མིན་གྱི་སྐོར་ནས་འགྲེལ་བརྗོད་སྣ་ཚོགས་བྱས། ང་ལ་ཐང་ཆེན་པོའི་མུན་ནག་དང་
ཐལ་རྡུལ་གྱི་མཚན་མོ་དང་། དེ་བཞིན་ནེབ་བྷ་ར་སི་ཁའི་ཁྱིམ་མི་རྣམས་འཁྱམས་
འགྲོ་བ། རྒྱ་སེ་མེ་ཏོག་གི་མདངས་ཅན་གྱི་ཁོང་ཚོའི་བྱིས་པ་རྣམས་ཀྱིས་དངངས་
འཚབ་ཀྱི་ཐོག་ནས་ཐམས་ཅད་ལ་ལྟ་བཞིན་པའི་སྣང་བ་ཞིག་ཤར་མྱོང་། བདུད་
དཔོན་ཁོང་ནི་རང་ཉིད་ཀྱིས་སྒྱུ་མ་འཁྲབ་སྟོན་མཁན་གྱི་ལག་ལེན་ཐེབ་ཆག་དེ་ཚོ་
དང་མཉམ་དུ་ཁོང་ཅག་རྐུ་འཁྱེར་བྱེད་ཀྱི་ཡོད་པ་འདྲ་བོ་ཞིག་ངས་ཚོར་ཡོང་རྒྱུ་
ཡིན་པ་དེ་ངས་ཤེས་ཀྱི་ཡོད། ད་དུང་ཐང་ལེབ་མོའི་མཚན་མོར་དཔྱངས་འཁོར་རྩེད་
ཆས་འཁོར་བཞིན་པ་དང་། “དཀོན་མཆོག་དབང་གི་རྒྱལ་པོ། ཡུམ་ཆེན་མེ་རེ་བསྐོར་
ནས་ཕེབས་”ཞེས་པའི་གླུ་གཞས་སྡུག་པོ། ང་ནི་ངའི་དམིགས་ཡུལ་ལ་སྙེག་ན་འདོད་
ཅིང་གསེར་ཤན་འགའ་ཡོད་པའི་ཤིང་རྟ་ཞིག་གི་ནང་དུ་རྩྭ་རས་ཀྱི་ཉལ་གདན་སྟེང་
ཉལ་བཞིན་ཡོད།
ཨེ་ཌི་ནི་ལམ་ཁའི་འགྲོ་རོགས་ཧ་ཅང་སྣང་མེད་ཞིག་ཡིན་པ་ཤེས་བྱུང༌། འཕྲུལ་
འཁོར་ཁྱད་མཚར་རྙིང་གོག་ཅིག་རྒད་པོ་ཞིག་གིས་བསྐོར་ནས་བསླེབས་བྱུང་། དེ་ནི་
ཧ་ཡང་གི་རིགས་ཤིག་གིས་བཟོས་འདུག སྒམ་ལྟར་དུ་གྲུ་བཞི་རེད། འདྲུད་སྒམ་
ཡིན་མིན་ལ་དོགས་པ་མི་འདུག་མོད། ཁྱད་མཚར་ཞིང་སྨྱོ་འཚུབ་འཚུབ་ཀྱི་ནེབ་
བྷ་ར་སི་ཁའི་ཁྱིམ་བཟོས་འདྲུད་སྒམ་ཞིག་རེད། ཁོ་ག་ལེར་འགྲོ་བཞིན་འདུག་ལ་དེ་
ནས་བཀག་སོང་། ང་ཚོ་ཡར་བརྒྱུགས། ཁོས་མི་གཅིག་ཁོ་ན་འཁྱེར་ཐུབ་ཟེར། སྐད་
ཆ་ཚིག་གཅིག་ཀྱང་མ་བཤད་པར་ཨེ་ཌི་ནང་ལ་མཆོངས་སོང་། ངའི་བལ་གྱི་སྟོད་
གོས་ཤོ་རིས་མ་དེ་གོན་བཞིན་པ་ལ། ག་ལེ་ག་ལེར་ངའི་མཐོང་ཡུལ་ནས་ཁྲོག་སེ་ཕྱིན་
སོང་། རེད། ཀྱེ་ཧུད། ངས་སྟོད་གོས་དེ་ལ་བདེ་མོ་བྱོས་ཞེས་པའི་འོ་ཞིག་བསྐྱལ་བ་
ཡིན། གང་ལྟར་ཡང་སྟོད་གོས་དེ་ལ་འདས་དོན་གྱི་ཡིད་སྐྱོའི་རིན་ཐང་ཁོ་ན་ཡོད་པ་
རེད། ང་ཚོའི་སྒེར་གྱི་ཆེས་ཐབས་སྡུག་གི་ཤེལ་ཋོན་དུ་ཡུན་རིང་ཞིག་ལ། དུས་ཚོད་
རིང་པོ། ཆུ་ཚོད་ཁ་ཤས་ཀྱི་རིང་ལ་བསྒུགས་པ་ཡིན། ངས་ད་ནི་མཚན་མོ་ཆགས་ཀྱི་
འདུག་ཅེས་བསམས་བཞིན་བསྡད་ཅིང་། ངོ་མ་བཤད་ན་དེ་ནི་ཕྱི་དྲོའི་སྔ་ཐོག་ཅིག་
ཡིན་ཡང་མུན་ནག་རེད། ཌེན་ཝར། ཌེན་ཝར། ང་ཌེན་ཝར་ལ་ཇི་ལྟར་སླེབས་ཐུབ་
རྒྱུ་རེད། ངས་སྒུག་ནས་འགྲུབ་རེ་མི་འདུག་བསམས་ཏེ་འཚིག་ཇ་ཞིག་འཐུང་རྩིས་
བྱེད་པའི་སྐབས་དེར་ན་གཞོན་ཞིག་གིས་བསྐོར་བའི་རླངས་འཁོར་ཅུང་ཁ་གསར་
ཞིག་བཀག་བྱུང་། ང་སྨྱོན་པ་ནང་བཞིན་བརྒྱུགས་པ་ཡིན།
“ཁྱེད་གང་དུ་འགྲོ་གི་ཡོད།”
"ཌེན་ཝར།"
“འོ་ན། ངས་ཁྱེད་རང་ལམ་ཁ་འདི་ནས་ཡར་མེལ་ལེ་བརྒྱ་ཕྲག་གཅིག་ལ་འཁྱེར་
ཐུབ་ཀྱི་རེད།”
“དཔེ་རེད། དཔེ་རེད། ཁྱེད་ཀྱིས་ང་བསྐྱབས་སོང་།”
"ངས་ཀྱང་རླངས་འཁོར་ལ་སྒུག་བསྐྱོད་བྱས་མྱོང་། དེའི་རྒྱུ་མཚན་གྱིས་ངས་
འགྲོ་མི་རེ་དུས་རྟག་ཏུ་ལེན་གྱི་ཡོད།"
"ང་ལ་རླངས་འཁོར་ཞིག་ཡོད་ན་ངས་ཀྱང་ལེན་གྱི་ཡིན།” དེ་ལྟར་ང་ཚོས་སྐད་
ཆ་བཤད། ཁོང་གིས་ང་ལ་ཁོའི་མི་ཚེའི་སྐོར་བཤད་བྱུང་ལ། དེ་ནི་དེ་འདྲའི་ཡིད་དུ་
འོང་བ་ཞིག་མ་རེད། དེ་ནས་ང་གཉིད་ཅུང་ཟད་ཁུག་མགོ་བཙུགས་སོང་། གྷོ་ཐན་
བྷག་ཅེས་པའི་གྲོང་ཁྱེར་གྱི་ཕྱི་རོལ་ཏུ་བསླེབས་དུས་གཉིད་སད་བྱུང་། དེ་ནས་ཁོང་
གིས་ང་མར་འབབ་བཅུག་པ་རེད།

ལེའུ་བཞི་པ།

ངའི་མི་ཚེའི་ནང་གི་རླངས་འཁོར་སྒུག་བསྐྱོད་ཆེ་ཤོས་དེ་མགོ་འཛུགས་གྲབས་ཡོད།
དོ་འདྲེན་རླངས་འཁོར་རྒྱབ་ན་པང་གཅལ་ལེབ་མོ་ཅན་གྱི་སྟེགས་བུའི་སྟེང་དུ་བུ་
དྲུག་བདུན་ཞིག་གཅལ་དུ་བཀྲམས་ནས་བསྡད་འདུག་ལ། ཁ་ལོ་པ་གཉིས་ནི་མི་ནེ་
སོ་ཋ་མངའ་སྡེ་ནས་ཡིན་པའི་ཞིང་པ་སྐྲ་སེར་ལོ་གཞོན་གཉིས་རེད། ལམ་དུ་རྙེད་ཚད་
ཀྱི་རྣམ་ཤེས་[མི་]ཡོད་ཚད་ཡར་ལེན་གྱིན་འདུག་ལ། ཁོ་གཉིས་ནི་ཁྱེད་ཀྱིས་མཐོང་
རྒྱུར་སྨོན་པ་འཆོར་བའི་གྲོང་གསེབ་པ་རྫིག་པོ་གད་མོ་འཚེར་འཚེར་བྱེད་མཁན་
གཉིས་རེད། གཉིས་ཀས་རས་ཀྱི་སྟོད་ཐུང་དང་དེ་བཞིན་དོར་མ་སྐེ་རིང་གོན་པ་ལས་
གཞན་ཅི་ཡང་མི་འདུག གཉིས་ཀའང་མཁྲིག་མ་སྦོམ་པོ་དང་མི་དྲང་མོ་གཉིས་རེད་
ལ། ལམ་དུ་འཕྲད་ཚད་ཀྱི་མི་སུ་ཡིན་དང་ཅ་དངོས་གང་ཡིན་ལ་ཁྱེད་བདེ་མོ་ཡིན་
ནམ་ཟེར་བའི་འཛུམ་དམུལ་དམུལ་བྱེད་པ་ཞིག་འདུག ང་ཡར་བརྒྱུགས་ནས་་དེར་
བསྡད་ས་ཡོད་དམ་”ཞེས་དྲིས་པ་ཡིན། ཁོང་ཚོས། "ལོས་ཡོད། ལྡིང་ཞོག མི་ཚང་མ་
ལ་སྡོད་ས་ཡོད་པ་རེད།" ཅེས་བརྗོད་བྱུང་།
ང་དོ་འདྲེན་བང་ལེབ་སྟེང་དུ་མ་སླེབས་གོང་ལ་རླངས་འཁོར་སྦིར་སེ་ཕྱིན་སོང་།
ང་ལྡིང་མ་འཛེགས་ཤིག་བྱས་ཤིང་། དེར་སྡོད་མཁན་ཞིག་གིས་ང་འཇུས་བྱུང་། ང་
མར་བསྡད་པ་ཡིན། མི་ཞིག་གིས་ཆང་ངན་ཞིག་གི་ཤེལ་དམ་གྱི་མཇུག་ནས་འཇུས་
ཏེ་ང་ལ་སྤྲད་བྱུང༌། ངས་ནེབ་བྷ་ར་སི་ཁའི་རླུང་རྒོད་ཀྱི་གླུ་དབྱངས་ཟ་ཟིར་དུ་སྒྲོག་
པའི་ཁྲོད་ནས་ཧུབ་རྒན་ཅིག་འཐུང་བ་ཡིན། "ཨོའོ། ད་དེ་རེད།" ཞྭ་མོ་ལྕེ་ལེབ་གོན་
མཁན་གྱི་བྱིས་པ་དེས་སྐད་བརྒྱབ་སོང་། ཁོང་ཚོས་དོ་འདྲེན་རླངས་འཁོར་དེ་རྒྱུག་
ཚད་བདུན་ཅུའི་ཐོག་སྤར་སོང་ལ་ལམ་དུ་ཡོད་པའི་མི་ཚང་མ་བསྐྱུར་ནས་ཕྱིན་སོང་།
“ང་ཚོ་ཌེ་ མོ་ཡིན་གྲོང་ཁྱེར་ནས་བཟུང་སྟེ། ཁྱི་ཕྲུག་འདི་ལ་བསྡད་ནས་ཡོང་བ་ཡིན།
ཁོང་ཚོས་ནམ་ཡང་འགོག་གི་མ་རེད། གཅིན་པ་གཏོང་རྒྱུའི་ཆེད་དུ་སྐབས་རེར་སྐད་
བརྒྱབ་ནས་འབོད་དགོས་པ་རེད། དེ་མིན་ཡར་ལངས་ནས་གཅིན་པ་གཏོང་དགོས་
འཁེལ་གྱི་རེད། འཐམས་ནས་སྡོད་ཨ། སྤུན་གྲོགས། འཐམས་ནས་སྡོད།"
ངས་འགྲུལ་པའི་ཚོ་ཁག་ལ་བལྟས་པ་ཡིན། ནོར་ཐ་ ཌ་ཁོ་ཋ་མངའ་སྡེའི་ཞིང་
པའི་བུ་ལོ་གཞོན་གཉིས་ཡོད་པ་དེས་ཞྭ་མོ་ལྕེ་ལེབ་མདོག་དམར་པོ་གོན་འདུག་ལ།
དེ་ནི་ནོར་ཐ་ ཌ་ཁོ་ཋའི་ཞིང་པའི་བུ་རྣམས་ཀྱིས་གོན་པའི་ཞྭ་ཚད་ལྡན་དེ་རེད། ཁོང་
ཚོ་སོ་ནམ་གྱི་སྟོན་ལས་བྱེད་དུ་ཕྱིན་པ་རེད། འོན་ཀྱང་ཁོང་ཚོའི་རྒན་པ་རྣམས་ཀྱིས་
ཁོང་གཉིས་དབྱར་ཁའི་རིང་ལམ་ལ་འགྲོ་ཆོག་པའི་གནང་བ་སྤྲད་འདུག དེ་ནས་ཨོ་
ཧ་ཡོ་མངའ་སྡེའི་ཁོ་ལོམ་བྷ་སི་ནས་ཡིན་པའི་གྲོང་ཁྱེར་གྱི་བུ་ལོ་གཞོན་གཉིས་འདུག
ཁོང་ཚོ་མཐོ་འབྲིང་གི་རྐང་རྩེད་སྤོ་ལོའི་རྩེད་མོ་བ་རེད། རླུང་བུའི་ཁྲོད་དུ་ཁོང་ཚོས་
འགྱིག་བྱི་རིལ་བཟའ་ཞིང་མིག་བཙུམས་རྒྱག་ལ། གླུ་དབྱངས་ལེན། ཁོང་ཚོས་དབྱར་
ཁའི་རིང་ཨ་མེ་རི་ཀའི་ཡུལ་ལྗོངས་སུ་རླངས་འཁོར་སྒུག་བསྐྱོད་བྱེད་ཀྱིན་འདུག “ང་
ཚོ་ཨེལ་ཨེ་[ལོ་སེ་ ཨན་ཇེལ་སི་གྲོང་ཁྱེར་གྱི་བསྡུས་མིང་།]གྲོང་ཁྱེར་ལ་འགྲོ་གི་ཡོད།"
ཁོང་ཚོས་སྐད་བརྒྱབ་བྱུང་།
"ཁྱེད་ཚོས་དེ་ནས་ག་རེ་བྱེད་ཀྱི་ཡིན།"
"དམྱལ་བ། ང་ཚོས་ཅི་ཤེས། ཁྱད་པར་ག་རེ་ཡོད་པ་རེད།”
དེ་ནས་གཡོ་སྒྱུ་ཚ་མདོག་གི་རྣམ་པ་ཡོད་པའི་མི་སྐམ་ལ་རིང་བ་ཞིག་འདུག
“ཁྱེད་གང་ནས་ཡིན།” ངས་ཁོ་ལ་དྲིས་པ་ཡིན་ལ། ང་ནི་འགྲུལ་སྟེགས་ཀྱི་སྟེང་དུ་ཁོའི་
འཁྲིས་ལ་ཉལ་ཡོད་ཅིང༌། ཡར་མར་ལ་མ་ལྡིང་བར་ཙོག་གེར་སྡོད་མི་ཐུབ། འགྲུལ་
སྟེགས་འདི་ལ་མཐའ་རྟེན་གྱི་ཤིང་མི་འདུག ཁོང་ག་ལེར་ངའི་ཕྱོགས་ལ་འཁོར་ནས་
ཁ་གདངས་སོང་། “མོན་ ཋ་ ན།”
མཐའ་མ་དེར་སྐུ་ཞབས་མི་སི་སི་ཕི་ ཇིན་དང་ཁོང་གི་ལྟ་རྟོག་འོག་གི་བྱིས་པ་
དེ་འདུག མི་སི་སི་ཕི་ ཇིན་ནི་ཤ་མདོག་ཅུང་གནག་ཅིང་ལུང་པ་འདིའི་གང་སར་མེ་
འཁོར་གྱི་དོ་འདྲེན་ལྕགས་སྒམ་ལ་བསྡད་ནས་ཕྱིན། སྤྲང་འཁྱམས་ལོ་ན་སུམ་ཅུར་
ལོན་པ་ཞིག་རེད། འོན་ཀྱང་ཁོང་གི་གཞོན་ཉམས་དོད་ལུགས་ལ་བལྟས་ན་ཁོ་རང་
ཏག་ཏག་ལོ་ག་ཚོད་ཡིན་མིན་བཤད་དཀའ་བ་ཞིག་རེད། ཁོང་བང་ལེབ་སྟེང་དུ་སྐྱིལ་
ཀྲུང་བྱས་ཏེ་བསྡད་ཅིང་། མེལ་ལེ་བརྒྱ་ཕྲག་གི་རིང་ལ་སྐད་ཆ་ཚིག་གཅིག་ཀྱང་མ་
བཤད་པར་ཕ་རོལ་གྱི་ཞིང་ཁ་ལ་བལྟས་ནས་བསྡད་སོང་། མཐར་སྐབས་ཤིག་ལ་ངའི་
ཕྱོགས་ལ་ཁ་འཁོར་ནས། ་ཁྱེད་གང་དུ་འགྲོ་གི་ཡོད།” ཅེས་དྲིས་བྱུང་།
ངས་ཌེན་ཝར་ཞེས་ལན་བཏབ་པ་ཡིན།
"དེར་ངའི་སྤུན་མཆེད་བུ་མོ་ཞིག་ཡོད་ཀྱང་ངས་མོ་རང་ལོ་ངོ་འགའ་ཡི་རིང་ལ་
མཐོང་མ་བྱུང་།” ཁོའི་སྐད་ནི་ཧ་ཅང་སྙན་ཞིང་དལ། ཁོང་ལྷོད་ལྷོད་རེད། ཁོའི་ལྟ་རྟོག་
གི་འོག་གི་བྱིས་པ་དེ་ནི་ལོ་ན་བཅུ་དྲུག་ལ་སོན་པའི་བྱིས་པ་མགོ་སེར་གཟུགས་རིང་
ཞིག་རེད་ལ། ཁོང་གིས་ཀྱང་སྤྲང་འཁྱམས་ཀྱི་གྱོན་པ་ཐེད་པོ་ཞིག་གོན་འདུག དེའི་
དོན་ནི། ཐང་ལ་ཉལ་བ་དང་། མེ་འཁོར་གྱི་དོ་སྒམ་གྱི་ས་རྡུལ། ལྕགས་ལམ་གྱི་དུད་
དྲེགས་བཅས་ཀྱིས་ཁོང་ཚོའི་གྱོན་པ་རྙིང་ཧྲུལ་དེ་དག་གི་མདོག་ནག་པོར་བསྒྱུར་
འདུག་ཅེས་བཤད་ཀྱིན་ཡོད། སྐྲ་སེར་བྱིས་པ་དེ་ཡང་ཁ་ཁུ་སིམ་པོ་ཞིག་འདུག་
ལ། བལྟས་ཚོད་ཀྱིས་ཅིག་ལས་གཡོལ་ཆེད་བྲོས་འགྲོ་གི་ཡོད་པ་དང་འདྲ། སེམས་
ཁྲལ་གྱིས་བསམ་གཞིགས་བྱེད་བཞིན་མཆུ་ཏོ་རློན་པ་བཟོ་ཞིང་། ཐད་ཀར་མདུན་
ལ་ལྟ་བའི་རྣམ་འགྱུར་ལ་བརྟགས་ན་ཁྲིམས་ལས་གཡོལ་ཆེད་ཡིན་པ་ཤེས། མོན་ཋ་
ན་སྐམ་རིད་ཀྱིས་ཁྲེལ་དགོད་དང་བརྙས་སྨོད་ཀྱི་འཛུམ་ཞིག་དང་བཅས་ཁོང་ཚོར་
སྐབས་རེཪ་ཁ་བརྡ་བྱེད་མོད་ཁོང་ཚོས་དེ་ལ་ཁ་ཡ་མི་བྱེད། སྐམ་རིད་ཁོ་ལ་ནི་བརྙས་
བཅོས་བྱེད་རྒྱུ་ལས་ཅང་མེད། ཁོང་གིས་ཁྱེད་ཀྱི་ངོ་གདོང་ལ་ཐད་ཀར་བལྟས་ནས་
ཁ་གདངས་ཏེ་འཛུམ་དམུལ་བྱེད་ཅིང་། ཕྱེད་གླེན་རྟགས་ཀྱི་རྣམ་པས་དེ་ལྟར་བྱེད་
པ་དེར་ང་སྐྲག་བྱུང་།
“ཁྱེད་ལ་སྒོར་མོ་ཡོད་དམ།” ཁོས་ང་ལ་བཤད་བྱུང༌།
"དམྱལ་བ། མེད། གཅིག་བྱས་ན་ང་ཌེན་ཝར་ལ་མ་སླེབས་བར་ཨ་རག་ཤེལ་དེམ་
ཆུང་བ་ཞིག་ཉོ་རྒྱུར་འདང་ངེས་ཙམ་ཡོད། ཁྱེད་རང་ལ་ཡོད་དམ།"
“ངས་གང་ཞིག་ནས་ཅུང་ཟད་ལེན་ཐུབ་ས་དེ་ཤེས་ཀྱི་ཡོད།”
"གང་ནས།"
“གང་ནས་ཡིན་ཀྱང་། ཁྱོད་ཀྱིས་ནམ་ཡིན་ཡང་མ་གིའི་སྲང་ལམ་ནས་མི་ཞིག་
ལ་མགོ་སྐོར་གཏོང་ཐུབ་ཀྱི་རེད། ཐུབ་ཀྱི་མ་རེད་དམ།”
"ལགས་རེད། ཐུབ་མདོག་ཁ་བོ་རེད།”
"ང་ལ་སྒོར་རྡོག་འགའ་རེ་དངོས་གནས་མཁོ་ན་ལས་ངས་དེ་འདྲ་བྱེད་ཀྱི་མེད།
ང་མོན་ཋ་ན་ལ་ངའི་ཕ་ལ་ལྟ་རུ་འགྲོ་གི་ཡོད། ང་ཤ་ཡེན་གྲོང་ཁྱེར་ལ་སླེབས་དུས་
འགྲུལ་འཁོར་ནས་མར་འབབ་དགོས་ཤིང་། ཕྱོགས་གཞན་ཞིག་ནས་ཡར་འགྲོ་དགོས་
ཡོད། སྨྱོན་ཕྲུག་འདི་ཚོ་ལོ་སི་ ཨན་ཇེལ་སི་གྲོང་ཁྱེར་ལ་འགྲོ་གི་ཡོད་པ་རེད།"
“ཐད་ཀར་རེད་དམ།”
"དེར་མ་སླེབས་བར་དུ་ཐད་ཀར་རེད། ཁྱེད་རང་ཨེལ་ཨེ་ལ་འགྲོ་འདོད་ཡོད་ན་
ཁྱེད་རང་ལ་རླངས་འཁོར་ཡོད་པ་རེད།"
ངས་དེའི་སྐོར་ལ་སླར་ཡང་བསམ་བློ་བཏང་བ་ཡིན། མཚན་གང་ལ་ནེབ་བྷ་ར་
སི་ཁ་མངའ་སྡེ་དང་ཝ་ཡོང་མིང་མངའ་སྡེ་འཕྲེད་དུ་བཅད་ཅིང་། ཞོགས་པར་ཡུ་ཋ་
མངའ་སྡེའི་བྱེ་ཐང་དུ་བསྐྱོད། དེ་ནས་ཕལ་ཆེར་ཕྱི་དྲོ་ཙམ་ལ་ནི་ཝ་ཌ་མངའ་སྡེའི་
བྱེ་ཐང་དང་། དངོས་གནས་ལོ་སི་ ཨན་ཇེལ་ལི་སི་གྲོང་ཁྱེར་ལ་ཚོད་བགམ་ཐུབ་པའི་
དུས་ཚོད་ཁ་ཤས་ཀྱི་ནང་ཚུད་ལ་སླེབས་འགྲོ་བའི་བསམ་བློ་དེས་ངའི་འཆར་གཞི་
ཡང་བརྗེ་གྲབས་བྱས་སོང་། ཡིན་ན་ཡང་ང་ཌེན་ཝར་ལ་འགྲོ་དགོས་བྱུང་། ང་ཡང་
ཤ་ཡེན་ནས་འབབ་དགོས་པ་རེད། དེ་ནས་ཌེན་ཝར་ལ་ལྷོ་ཕྱོགས་སུ་མེལ་ལེ་དྲུག་
ཅུའི་རིང་རླངས་འཁོར་སྒུག་བསྐྱོད་བྱེད་དགོས་པ་རེད།
དོ་འདྲེན་རླངས་འཁོར་གྱི་བདག་པོ་ཡིན་པའི་མི་ནེ་སོ་ཋའི་ཞིང་པའི་བུ་གཉིས་
ཀྱིས་ནོརད ཕེ་ལེ་ཋི་ཞེས་པའི་ས་ཆ་རུ་རླངས་འཁོར་བཀག་སྟེ་ཟས་ཟ་རྒྱུའི་ཐག་
གཅོད་བྱས་སྐབས་ང་དགའ་བྱུང་ལ། ངས་ཁོང་ཚོར་ལྟ་འདོད་ཅིག་བྱུང་། ཁོང་ཚོ་
རླངས་འཁོར་གྱི་ཁ་ལོ་བསྒྱུར་ཁང་ནས་ཐོན་ཞིང་། ང་ཚོ་ཚང་མ་ལ་འཛུམ་དམུལ་
བྱས་བྱུང་། "གཅིན་པ་གཏོང་བརྡ་ཡིན།" ཞེས་གཅིག་གིས་བཤད་སོང་། གཞན་དེས་
“ཁ་ལག་གི་དུས་ཚོད་ཡིན།” ཞེས་ལབ་སོང་། འོན་ཀྱང་ཁོང་ཚོ་གཉིས་ནི་སྐོར་ཁག་
འདིའི་ནང་གི་ཁ་ལག་ཉོ་སྤྱད་ཀྱི་སྒོར་མོ་ཡོད་མཁན་ཁོ་ན་ཡིན། ང་ཚོ་ཁོང་གཉིས་ཀྱི་
རྗེས་དེད་ནས་བུད་མེད་སྐོར་ཞིག་གིས་བཟུང་བའི་ཟ་ཁང་ཞིག་ལ་ཕྱིན་པ་དང་། ཁོང་
གཉིས་ཀྱིས་རང་གི་ཨ་མའི་ཐབ་ཚང་དུ་བསླེབས་པ་ཇི་བཞིན་ཁ་ལག་འབོར་ཆེན་
ཐུམ་བསྒྲིལ་བྱས་ཏེ་འཁྱེར་བའི་སྐབས་དེར་ང་ཚོ་ནི་བྷུར་གྷར་བག་ལེབ་དང་འཚིག་
ཇ་ཞིག་ལ་རོལ་བཞིན་དེར་བསྡད་པ་ཡིན། ཁོང་གཉིས་ནི་སྤུན་རེད་ལ། ཁོང་ཚོས་ལོ་
སི་ ཨན་ཇེལ་ལི་སི་ནས་མི་ནེ་སོ་ཋ་ལ་ཞིང་ལས་ཀྱི་འཕྲུལ་ཆས་དབོར་གྱིན་ཡོད་པ་
དང༌། དེ་ལས་སྒོར་མོ་མང་པོ་བཟོ་གི་ཡོད་པ་རེད། དེར་བརྟེན་ཁོང་ཚོ་ནུབ་ཕྱོགས་
རྒྱ་མཚོའི་འགྲམ་ལ་བསྐྱོད་པའི་སྐབས་སུ་སྟོང་པ་ཡིན་སྟབས་ལམ་ནས་མི་ཡོད་ཚད་
ད་བར་དུ་ཁོང་ཚོས་འགྲུལ་བཞུད་འདི་འདྲ་ཐེངས་ལྔ་ཙམ་བྱས་
ལེན་གྱི་ཡོད་པ་རེད།
ཟིན་ཡོད་ཅིང་། ཁོང་ཚོས་དུས་ཚོད་ཧ་ཅང་སྐྱིད་པོས་བསྐྱལ་གྱིན་འདུག ཁོང་ཚོ་
ཡོད་ཚད་ལ་དགའ་ཞིང་། ནམ་ཡང་འཛུམ་དམུལ་བ་མཚམས་མི་འཇོག ངས་ཁོང་
ཚོ་ལ་སྐད་ཆ་བཤད་རྩིས་བྱས། ངའི་ངོས་ནས་ང་ཚོའི་གྲུ་གཟིངས་ཀྱི་དེད་དཔོན་ལ་
གྲོགས་པོ་སྒྲིག་འདོད་ཀྱིས་ཐབས་ཤེས་ཤིག་བྱས་པ་དེ་ནི་གླེན་རྟགས་འདྲ་བོ་ཞིག་
རེད། ང་ལ་ལན་རག་པ་ནི་དགོད་འཛུམ་ཆེན་པོ་གཉིས་དང་མ་རྨོས་ལོ་ཏོག་ཟོས་
པའི་སོ་དཀར་ཆེན་པོ་དག་ཁོ་ན་རེད།
སྤྲང་འཁྱམས་ཇིན་དང་ཁོང་གི་བྱིས་པ་མ་གཏོགས་མི་ཚང་མ་ཁོང་གཉིས་དང་
མཉམ་པོར་ཟ་ཁང་དུ་འཛོམས་ཡོད། ང་ཚོ་ཕྱིར་འཁོར་སྐབས་ཁོང་ཚོ་ད་དུང་དོ་སྐྱེལ་
རླངས་འཁོར་དུ་འུ་ཐུག་ཅིང་སྐྱོ་སྣང་གི་ངང་ནས་བསྡད་འདུག ད་ནི་མུན་པའང་
རུབ་བཞིན་འདུག ཁ་ལོ་པ་གཉིས་ཀྱིས་ཐ་མག་འཐེན་བཞིན་འདུག མཚན་གྱི་རླུང་
བུ་ཤུགས་དྲག་ཏུ་རྒྱུ་བའི་ཁྲོད་དུ་དྲོད་འཛིན་སླད་ཨ་རག་ཤེལ་དམ་གཅིག་ཉོ་རྒྱུའི་གོ་
སྐབས་དེ་ངས་ཤོར་དུ་མ་བཅུག ངས་ཁོང་ཚོར་བཤད་སྐབས་ཁོང་ཚོས་འཛུམ་དམུལ་
བྱས་བྱུང་། “རྒྱུགས། མགྱོགས་པོ་བྱོས།"
“ཁྱེད་ཅག་གིས་ཀྱང་ཧུབ་འཐུང་འགའ་རེ་རྒྱག་ཆོག“ ངས་ཁོང་ཚོར་ཁས་ལེན་
བྱས།
"མིན། ང་ཚོས་ཆང་རྩ་བ་ནས་མི་འཐུང་། ཁྱོད་རྒྱུགས།"
ངས་ཨ་རག་གི་ཚོང་ཁང་ཞིག་མ་རྙེད་བར་དུ་མོན་ཋ་ན་སྐམ་པོ་དང་མཐོ་འབྲིང་
གི་བུ་གཉིས་བཅས་ང་ཚོ་མཉམ་དུ་ནོར་ཐ་ ཕེ་ལེ་ཋིའི་སྲང་ལམ་དུ་འཁྱམས་པ་ཡིན།
ཁོང་ཚོས་ཞལ་འདེབས་འགའ་བརྒྱབ་སོང་ལ་སྐམ་པོས་ཀྱང་བརྒྱབ་སོང་། ངས་ཤེལ་
དམ་ཆེ་བ་གཅིག་ཉོས་པ་ཡིན། སྒམ་གྲུ་བཞི་ཞིག་དང་འདྲ་བའི་ཁང་བསྟར་ཅན་གྱི་
སྲང་ལམ་ལྟེ་བ་དེའི་བཅོས་མའི་སྒོ་ཁ་ནས་གདོང་ནག་ཅིང་གཟུགས་རིང་བའི་མི་
རྣམས་ཀྱིས་ང་ཚོ་ལ་བལྟས་ནས་བསྡད་སོང་། སེམས་སྐྱོ་བའི་སྲང་ལམ་རེ་རེའི་རྒྱབ་
ན་ཐང་ཆེན་པོའི་ཡུལ་ལྗོངས་རྒྱ་ཆེ་བ་འདུག ནོར་ཐ་ ཕེ་ལེ་ཋིའི་མཁའ་དབུགས་
ཀྱི་ནང་ནས་ངས་མ་འདྲ་བ་ཞིག་ཚོར་བྱུང་། ངས་དེ་གང་ཡིན་མ་ཤེས། སྐར་མ་ལྔའི་
ནང་ལ་ངས་དེ་ཤེས་བྱུང་། ང་ཚོ་དོ་འདྲེན་རླངས་འཁོར་ལ་ལོག་ཅིང་དེ་ནས་སྦིར་སེ་
ཕྱིན་པ་ཡིན། ཅང་མ་འགོར་བར་མུན་པ་རུབ་སོང་། ང་ཚོ་ཚང་མས་ཆང་ཧུབ་གང་
རེ་འཐུང་བ་ཡིན། ངས་གློ་བུར་དུ་བལྟས་སྐབས་ཕེ་ལེ་ཋིའི་ལྗང་མདོག་གི་ཞིང་ཁ་
རྣམས་ཡལ་མགོ་ཚུགས་སོང་ལ། དེའི་ཚབ་ལ་ཁྱེད་ཀྱིས་མཐའ་མཐོང་དུ་མི་བཏུབ་
མོད་འཁན་པའི་རྩི་ཤིང་དང་བྱེ་མ་ཅན་གྱི་ས་སྟོང་ཐང་ལེབ་མོ་རིང་པོ་ཞིག་མངོན་
པར་གྱུར། ང་ཧ་ལས་སོང་།
དང་།”
"དམྱལ་བ། འདི་ཅི་ཞིག་རེད།” ངས་སྐམ་རིད་ལ་ངུ་སྐད་ཀྱིས་དྲིས།
“འདི་ནས་ཐང་སྟོང་གི་མགོ་ཚུགས་ཀྱི་ཡོད་པ་རེད། བུ། ང་ལ་ཆང་ཞིག་སྤྲོད་
"ཀི་ཧི་ཧི།” མཐོ་འབྲིང་གི་བུ་དེ་ཚོས་སྐད་བརྒྱབ། “ཕ་ཡུལ་ཁོ་ལོམ་བྷ་སི།
བཞུགས་ཨ། སི་ཕར་ཁི་དང་བུ་དེ་ཚོ་འདིར་ཡོད་ན་ཁོང་ཚོས་ཅི་ཞིག་ཟེར། ཨོ་ཧོ།"
མདུན་ནས་ཁ་ལོ་པ་བརྗེ་པོ་བརྒྱབ་འདུག སྤུན་གཞན་ཞིག་གིས་སྐྱེལ་འདྲེན་
རླངས་འཁོར་དེ་རྒྱུག་ཐུབ་ཚད་ལ་བསྐྱལ་ནས་རྒྱུག་གི་འདུག ལམ་ལའང་འགྱུར་
བ་ཕྱིན་འདུག དཀྱིལ་དུ་འབར་འབུར་ཡོད་ཅིང་མཐའ་གཉིས་འཇམ། འགྲམ་ལོགས་
གཉིས་ན་ཁྲུ་བཞི་ཙམ་གྱི་གཏིང་ཚད་ཡོད་པའི་ཆུ་ཤུར་འདུག དེར་བརྟེན། ལམ་གྱི་
ཕྱོགས་གཞན་དེ་ན་ཚུར་ཡོང་མཁན་གྱི་རླངས་འཁོར་མེད་པའི་སྐབས་སུ། སྐྱེལ་
འདྲེན་རླངས་འཁོར་དེ་ལམ་གྱི་ཕྱོགས་གཅིག་ནས་ཕྱོགས་གཞན་དེ་ལ་བློ་ཡུལ་ལས་
འགོངས་པའི་ངང་ནས་ཕར་དཀྱོགས་ཚུར་དཀྱོགས་བྱེད། ང་ཚོ་མགོ་རྟིང་སློག་གི་
རེད་བསམས་བྱུང་། འོན་ཀྱང་ཁོང་ཚོ་ནི་ཁ་ལོ་པ་ཧ་ཅང་ཡག་པོ་རེད། དེ་ལྟར་སྐྱེལ་
འདྲེན་རླངས་འཁོར་འདིས་ཁ་ལོ་ར་ཌོ་མངའ་སྡེའི་ནང་དུ་བརྐྱངས་ཡོད་པའི་ནེབ་
བྷ་ར་སི་ཁའི་ཟུར་སྣེ་དེ་བཅད་པ་རེད། ཅང་མ་འགོར་བར་ང་རང་དངོས་སུ་ཁ་ལོ་
འདྲེན་རླངས་འཁོར་འདིས་ཁ་ལོ་ར་ཌོ་མངའ་སྡེའི་ནང་དུ་བརྐྱངས་ཡོད་པའི་ནེབ་
རེད་བསམས་བྱུང་། འོན་ཀྱང་ཁོང་ཚོ་ནི་ཁ་ལོ་པ་ཧ་ཅང་ཡག་པོ་རེད། དེ་ལྟར་སྐྱེལ་
འགོངས་པའི་ངང་ནས་ཕར་དཀྱོགས་ཚུར་དཀྱོགས་བྱེད། ང་ཚོ་མགོ་རྟིང་སློག་གི་
འདྲེན་རླངས་འཁོར་དེ་ལམ་གྱི་ཕྱོགས་གཅིག་ནས་ཕྱོགས་གཞན་དེ་ལ་བློ་ཡུལ་ལས་
ཕྱོགས་གཞན་དེ་ན་ཚུར་ཡོང་མཁན་གྱི་རླངས་འཁོར་མེད་པའི་སྐབས་སུ། སྐྱེལ་
གཉིས་ན་ཁྲུ་བཞི་ཙམ་གྱི་གཏིང་ཚད་ཡོད་པའི་ཆུ་ཤུར་འདུག དེར་བརྟེན། ལམ་གྱི་
ར་ཌོའི་ནང་དུ་མེད་ཀྱང་ཁ་ལོ་ར་ཌོར་སླེབས་རྒྱུའི་འགག་མཐའ་མ་དེར་ཡོད་ཅིང་།
མེལ་ལེ་བརྒྱ་ཕྲག་འགའ་ཡི་ཕ་རོལ་གྱི་ལྷོ་ནུབ་ཕྱོགས་ན་ཡོད་པའི་ཌེན་ཝར་གྲོང་
ཁྱེར་དེ་ཉིད་ལ་ངས་ལྟ་བཞིན་ཡོད་པའི་ངེས་ཤེས་རྙེད་བྱུང་། ང་དགའ་ནས་ཀི་བཏབ་
པ་ཡིན། ང་ཚོས་ཨ་རག་གི་ཤེལ་དམ་ཕན་ཚུན་ལ་སྤྲད་པ་ཡིན། སྐར་མ་ཆེན་པོ་འོད་
ཆེམ་ཆེམ་བྱེད་པ་རྣམས་ཕྱིར་མངོན་བྱུང་ལ། ཐག་རིང་དུ་བསྐྱུར་བཞིན་པའི་བྱེ་མའི་
རི་འབུར་རྣམས་རབ་རིབ་ཏུ་གྱུར། ཕ་གིའི་མཐའ་བར་དུ་འཕེན་ཐུབ་པའི་མདའ་མོ་
ཞིག་ཡིན་པ་འདྲ་བའི་སྣང་བ་ཞིག་ང་ལ་ཤར་བྱུང་།
དེ་ནས་གློ་བུར་དུ་མི་སི་སི་ཕི་ཇིན་ནད་འཐོམས་ལས་སངས་ཤིང་སྐྱིལ་ཀྲུང་དུ་
བསྡད་ནས་ང་ལ་ཁ་འཁོར་བྱུང་། ཐག་ཉེར་བསྙེས་ཤིང་ཁ་གདངས་ཏེ་བཤད་རྒྱུར།
“ཐང་ཆེན་པོ་འདི་དག་གིས་ང་ལ་ཋེག་ས་སི་མངའ་སྡེ་སེམས་ལ་དྲན་དུ་བཅུག་སོང་།
"ཁྱེད་རང་ཋེག་ས་སི་ནས་ཡིན་ནམ།"
“ལགས་མིན་སྐུ་ཞབས། ང་གྷི་རིན་ ཝིལ་ མུ་ཛི་ སི་པེ་ནས་ཡིན།” འདི་ནི་ཁོང་
གིས་ཇི་ལྟར་བཤད་པའི་སྒྲ་དེ་རེད།
"བྱིས་པ་དེ་གང་ནས་རེད།"
“ཁོང་མི་སི་སི་ཕི་མངའ་སྡེའི་ནང་ལ་ཡོད་སྐབས་རྙོག་དྲ་ཞིག་གི་ནང་ཚུད་པ་
རེད། བྱས་ཙང་། ངས་ཁོང་ལ་རོགས་པ་བྱེད་རྒྱུའི་ཁས་ལེན་བྱས་པ་ཡིན། བྱིས་པ་འདི་
རང་ཉིད་ཁེར་རྐྱང་གིས་ཕྱི་རོལ་ལ་འགྲོ་མྱོང་མི་འདུག ངས་གང་ཐུབ་ཅི་ཐུབ་ཀྱིས་
ཁོང་ལ་ལྟ་རྟོག་བྱེད་ཀྱིན་ཡོད། ཁོང་ད་དུང་བྱིས་པ་རེད།" ཇིན་ནི་མི་དཀར་པོ་ཞིག་
ཡིན་ན་ཡང་། མི་ནག་རྒད་པོའི་ངལ་དུབ་དང་ཡོན་ཏན་འདྲ་བོ་ཞིག་ཁོང་ལ་འདུག
ཕལ་ཆེར་ནེའུ་ཡོག་གི་སྨྱོ་རྫས་ལང་ཤོར་བ་ཨེལ་མར་ཧ་སེལ་ལྟ་བུའི་གཤིས་ཀ་ཞིག་
ཁོ་ལ་འདུག འོན་ཀྱང་ལྕགས་ལམ་གྱི་ཧ་སེལ། འགྲུལ་བཞུད་ཀྱི་ལྷ་སྒྲུང་མི་སྣ་ཧ་
སེལ། ལོ་རེ་རེ་བཞིན་ཡུལ་འདིར་ཕར་བགྲོད་ཚུར་བགྲོད་བྱེད་ཅིང་ཡང་ཕར་བགྲོད་
ཚུར་བགྲོད་བྱེད། དགུན་ཁར་ལྷོ་ཕྱོགས་ན་ཡོད་ལ་དབྱར་ཁར་བྱང་ཕྱོགས་ན་ཡོད།
དེའི་རྒྱུ་མཚན་ཉག་གཅིག་ནི་ཁོང་ངལ་ཞིང་མ་དུབ་པར་སྡོད་ཐུབ་པའི་གནས་ཁང་
གཅིག་མེད་པ་དེ་རེད་ལ། འགྲོ་ས་གཅིག་ཀྱང་མེད་མོད་ཚང་མ་འགྲོ་ས་ཡིན་པའི་རྒྱུ་
མཚན་གྱིས་ཀྱང་རེད། སྐར་མའི་འོག་དང་དེ་ཡང་སྤྱིའི་ཆ་ནས་ནུབ་ཕྱོགས་ཀྱི་སྐར་
མའི་འོག་ནས་འགྲུལ་བཞུད་བྱེད་ཀྱིན་བསྡད་པ་རེད།
“ང་ཨོག་ཌན་གྲོང་ཁྱེར་ལ་ཐེངས་འགའ་ལ་འགྲོ་མྱོང་ཡོད། གལ་སྲིད་ཁྱེད་རང་
ཨོག་ཌན་ལ་འགྲོ་འདོད་ཡོད་ན། དེར་ང་ལ་ང་ཚོ་ཡིབ་ཐུབ་སའི་གྲོགས་པོ་འགའ་
ཡོད།"
"ང་ཤ་ཡེན་ནས་ཌེན་ཝར་ལ་འགྲོ་གི་ཡིན།"
"དམྱལ་བ། ཏག་ཏག་ཐད་ཀར་ཕེབས་དང་། ཁྱེད་རང་ལ་རླངས་འཁོར་འདི་འདྲ་
ཉིན་མ་རྟག་པར་ཐོབ་ཀྱི་མ་རེད།”
འདི་ཡང་འདོད་པ་འཕར་བའི་གདམ་ཀ་ཞིག་རེད། ཨོག་ཌན་ལ་ཅི་ཞིག་ཡོད།
"ཨོག་ཌན་ག་རེ་རེད།” ངས་དྲིས་པ་ཡིན།
"དེ་ནི་བུ་མང་ཆེ་བ་བརྒྱུད་ནས་འགྲོ་ཞིང་འཛོམས་སའི་ས་ཆ་ཞིག་རེད་ལ། དེར་
ཁྱེད་རང་མི་སུ་ཡིན་ལ་ཐུག་རྒྱུ་ཡོང་གི་རེད།
ང་གཞོན་དུས་ལུ་ཡི་ཛི་ཡ་ན་མངའ་སྡེ་ནས་ཡིན་པའི་མི་གཟུགས་རིང་སྐམ་
རིད་ཅིག་དང་མཉམ་དུ་རྒྱ་མཚོ་ལ་ཕྱིན་པ་ཡིན་ལ། ཁོང་གི་མིང་ལ་ཝི་ལི་ཡམ་ ཧོལ་
མ་སེ་ ཧ་ཛརད་ཟེར་ཞིང་། མཚང་མིང་ལ་ཧ་ཛརད་སྐམ་རིད་རིང་པོ་ཞེས་འབོད།
ཁོང་ནི་ཆེད་དུ་བདམས་པའི་སྤྲང་འཁྱམས་པ་ཞིག་རེད། ཁོང་བྱིས་པ་ཡིན་སྐབས་
སྤྲང་འཁྱམས་ཤིག་ཁོང་གི་ཨ་མ་ལགས་ལ་བག་ལེབ་ཅིག་སློང་བར་ཡོང་བ་དང་།
ཨ་མས་བག་ལེབ་སྤྲད་པ་དེ་མཐོང་བ་རེད། སྤྲང་འཁྱམས་སྲང་ལམ་ནས་མར་ཕྱིན་
པ་དང་བུ་ཆུང་གིས་དྲིས་པ་རེད། “ཨ་མ། མི་དེ་སུ་རེད།" "ཅིའི་ཕྱིར། དེ་སྤྲང་འཁྱམས་
ཤིག་རེད།” "ཨ་མ། ང་ཡང་ནམ་ཞིག་ལ་སྤྲང་འཁྱམས་ཤིག་བྱེད་ན་འདོད།" "ཁ་
ཚུམས། དེ་ཧ་ཛརད་ཁྱིམ་ཚང་ལྟ་བུ་ལ་ཡོང་གི་མ་རེད།" འོན་ཀྱང་ཁོང་གིས་ཉི་མ་
དེ་གཏན་ནས་མ་བརྗེད། ཁོང་ཆེན་པོ་ཆགས་དུས་ལུ་ཡི་ཛི་ཡ་ན་སློབ་གྲྭ་ཆེན་མོར་
འཁྱུག་ཙམ་རིང་རྐང་རྩེད་སྤོ་ལོ་རྩེས་པའི་རྗེས་སུ་ཁོང་སྤྲང་འཁྱམས་ཆགས་པ་རེད།
སྐམ་རྒན་དང་ངེད་གཉིས་ཀྱིས་སྒྲུང་བཤད་རེས་དང་ཐ་མག་གི་ཁུ་བ་ཤོག་སྒམ་དུ་
མཆིལ་འདེབས་བྱེད་བཞིན་མཚན་མོ་མང་པོ་མཉམ་དུ་བསྐྱལ་བ་རེད། ཧ་ཛརད་
སྐམ་རིད་རིང་པོ་དྲན་པར་བྱེད་པ་ཞིག་ཏན་ཏན་མི་སི་སི་ཕི་ ཇིན་གྱི་ཀུན་སྤྱོད་ནང་
ལ་འདུག དེ་ནས་ངས་"ཁྱེད་ཀྱིས་ས་ཆ་གང་རུང་ཞིག་ནས་མིའི་མིང་ལ་ཧ་ཛརད་
སྐམ་རིད་རིང་པོ་ཟེར་བ་ཞིག་ལ་ཐུག་རྒྱུ་བྱུང་སོང་ངམ།” ཞེས་དྲིས་པ་ཡིན།
དེ་ནས་ཁོང་གིས་“གད་མོ་ཆེན་པོ་དགོད་མཁན་གྱི་མི་རིང་པོ་དེ་ཟེར་གྱི་ཡོད་
དམ།" ཞེས་ལབ་སོང་།
"ཨོ་རེད། དེ་ནི་ཁོ་ཡིན་པ་འདྲ་བོ་འདུག ཁོང་ལུ་ཡི་ཛི་ཡ་ན་མངའ་སྡེའི་ར་སི་
ཁཱོན་ཞེས་པ་ནས་རེད།”
"དེ་རེད། ཁོང་ལ་མཚམས་རེར་ལུ་ཡི་ཛི་ཡ་ན་སྐམ་རིད་ཅེས་ཀྱང་འབོད་པ་རེད།
ལགས་རེད། ང་ཏན་ཏན་སྐམ་རྒན་ལ་ཐུག་མྱོང་ཡོད།”
"ཨེ་ནས་ཁོང་གིས་ཋེག་ས་སི་ཤར་ཕྱོགས་ཀྱི་སྣུམ་གྱི་བཟོ་ཞིང་དུ་ལས་ཀ་བྱེད་
མྱོང་ཡོད་པ་རེད།”
"ཏག་ཏག་ཋེག་ས་སི་ཤར་ཕྱོགས་རེད། ཨེ་ནས་ད་ལྟ་ཁོང་གིས་བ་ཕྱུགས་འདེད་
ཀྱི་ཡོད་པ་རེད།”
དེ་ནི་ཏག་ཏག་བདེན་པ་རེད། ཇིན་གྱིས་སྐམ་རིད་དངོས་གནས་ངོ་ཤེས་ཐུབ་པ་
དེ་ལ་ང་རང་ད་དུང་ཡིད་ཆེས་ཐུབ་ཀྱི་མི་འདུག ངས་སྐམ་རིད་ཧ་ལམ་ལོ་མང་པོའི་
རིང་ལ་འཚོལ་བཞིན་ཡོད། “ཨེ་ནས་ཁོང་གིས་ནེའུ་ཡོག་ཏུ་གྲུ་གཟིངས་འཐེན་གྲུའི་
ནང་ལས་ཀ་བྱས་མྱོང་ཡོད་པ་རེད་དམ།"
“ཨོ་རེད། ད་དེའི་སྐོར་ངས་མི་ཤེས།"
“ངས་བལྟས་ན་ཁྱེད་རང་གིས་ནུབ་ཕྱོགས་སུ་ཁོང་ངོ་ཤེས་པ་ཁོ་ན་རེད།”
“ཏག་ཏག་ཡིན་རྒྱུ་རེད། ང་ནེའུ་ཡོག་ལ་ཁྱོན་ནས་འགྲོ་མ་མྱོང་།"
"ཨོ་རེད། དམྱལ་བ་ང་། ཁྱེད་ཀྱིས་ཁོང་ངོ་ཤེས་པ་དེ་ལ་ང་རང་ངོ་མཚར་བྱུང་།
འདི་ལུང་པ་ཆེན་པོ་ཞིག་རེད། འོན་ཀྱང་ཁྱེད་ཀྱིས་ཁོང་ཏན་ཏན་ཤེས་པ་དེ་ངས་ཤེས་
ཀྱི་འདུག”
“ལགས་རེད། སྐུ་ཞབས། ངས་སྐམ་རྒན་འདི་ངོ་ཡག་པོ་ཤེས་ཀྱི་ཡོད། ཁོང་ལ་
སྒོར་མོ་འགའ་ཡོད་དུས་ཁོང་གིས་དེ་ལ་སེར་སྣ་མི་བྱེད་པར་སྦྱིན་པ་གཏོང་རྒྱུར་
དགའ། མི་སེམས་ནག་དང་རྩུབ་པོ་ཞིག་ཀྱང་རེད། ཤ་ཡེན་གྱི་ནང་དུ་སྒོ་རའི་ནང་
ཁོང་གིས་ཉེན་རྟོག་པ་གཅིག་ལ་ཁུ་ཚུར་བཞུ་ཐེངས་གཅིག་གིས་ཐང་ལ་བསྒྱེལ་
བཞག་པ་ངས་མཐོང་བྱུང་།” དེ་ནི་སྐམ་རྒན་ཡིན་པ་འདྲ་བོ་འདུག ཁོང་གིས་རྟག་
དུ་གནམ་ལ་ཁུ་ཚུར་བཞུ་ཐེངས་གཅིག་དེ་སྦྱོང་བརྡར་བྱེད་ཀྱི་རེད། ཁོང་ནི་ཁུ་ཚུར་
རྩེད་མོ་བ་ཇག་ཌེམ་སི་དང་འདྲ་པོ་ཡོད་པ་རེད། ཇག་ཌེམ་སི་ལོ་གཞོན་ཆང་འཐུང་
མཁན་ཞིག་དང་འདྲ་པོ་ཡོད་པ་རེད།
ངས་“དམྱལ་བ་"ཞེས་རླུང་གི་ཁྲོད་དུ་ཀི་བཏབ། ཆང་ཧུབ་གང་ཡང་འཐུང་། ད་
ནི་ངས་ཧ་ཅང་སྐྱིད་པོ་ཚོར་གྱི་འདུག ཆང་ཧུབ་གང་རེ་རེ་བཞིན་དོ་འདྲེན་རླངས་
འཁོར་གྱི་སྟེགས་བུ་ར་བ་མེད་པ་དེའི་རྒྱུག་བཞིན་པའི་རླུང་གིས་འབྱིད་པར་བྱེད།
ཆང་གི་གནོད་པའི་ནུས་པ་དེ་ཕྱིས་ནས་འཁྱེར། ཆང་གི་བཟང་བའི་ནུས་པ་དེ་ངའི་
གྲོད་པ་ལ་ཐིམ། “ཤ་ཡེན། ང་ཡོང་གི་ཡོད།” ཅེས་དང་། “ཌེན་ཝར། ཁྱོད་ཀྱིས་རང་
གི་བུ་ལ་ལྟ་རྟོག་བྱོས་དང་།” ངས་གླུ་ལངས།
མོན་ཋ་ན་སྐམ་པོ་ངའི་ཕྱོགས་ལ་ཁ་འཁོར་ཅིང་ངའི་ལྷམ་ལ་མཛུབ་མོ་བཙུགས་
ཏེ། “གལ་སྲིད་ཁྱོད་ཀྱིས་འདི་དག་ས་འོག་ཏུ་བཅུག་པ་ཡིན་ན་དེ་ལས་ཅིག་སྐྱེ་གི་རེད་
བསམ་གྱི་འདུག་གམ།" ཅེས་འགྲེལ་བརྗོད་བྱས་སོང་། དེ་བཤད་སྐབས་ངོ་གནག་
ནས་བསྡད་འདུག ལོས་ཡིན། བུ་གཞན་པ་རྣམས་ཀྱིས་ཁོང་གི་སྐད་ཆ་དེ་གོ་བ་དང་
གད་མོ་ཤོར་སོང་། དེ་ནས་ལྷམ་འདི་དག་ནི་ཨ་མེ་རི་ཀའི་ནང་གི་ཅོལ་ཆུང་གི་རྣམ་པ་
དོད་ཤོས་ཀྱི་ལྷམ་དེ་རེད། ལམ་གྱི་གནམ་གཤིས་ཚ་བ་ཆེ་སྐབས་ངས་རང་གི་རྐང་པ་
ལ་རྔུལ་ནག་མི་ཐོན་ཆེད་རྐང་བཙུགས་ནས་ལྷམ་འདི་ཉོས་པ་ཡིན། དོམ་གྱི་རི་བོའམ་
བྷེ་ཡེར་ མོང་ཋན་གྱི་ཆར་པའི་ཁྲོད་མ་གཏོགས་ལྷམ་འདི་ནི་ངའི་འགྲུལ་བཞུད་ལ་
འཚམས་ཤོས་ཀྱི་ལྷམ་དེ་ཡིན་པ་ར་འཕྲོད་བྱུང་། དེར་བརྟེན་ང་ཡང་ཁོང་ཚོ་དང་ལྷན་
དུ་བགད་པ་ཡིན། དེ་ནས་ལྷམ་འདི་ད་ལྟ་ཅུང་ཟད་ཧྲུལ་པོ་ཆགས་ཡོད་པ་རེད། ཚོན་
ཅན་གྱི་ཀོ་བའི་པགས་སྣེ་རྣམས་ཤིང་འབྲས་པན་ཨེལ་པོལ་སོས་པའི་དུམ་བུ་ཞིག་
དང་འདྲ་བར་ཕྱིར་ཐོན་འདུག་ལ། དེ་ནས་ངའི་རྐང་མཛུབ་རྣམས་ཀྱང་ཕྱིར་བསྟན་
འདུག རེད། ང་ཚོས་སླར་ཡང་ཆང་ཧུབ་རེ་འཐུང་བ་དང་གད་མོ་བགད་པ་ཡིན། རྨི་
ལམ་དུ་བྱུང་བ་ཇི་བཞིན་མུན་ནག་གི་ནང་དུ་ང་ཚོས་ལམ་གྱི་བཞི་མདོའི་གྲོང་ཆུང་
རྣམས་ཤུར་སེ་བསྐྱུར་ནས་ཕྱིན་པ་དང་། མཚན་མོའི་ཁྲོད་དུ་ཕྱུགས་རྫི་དང་སོས་དལ་
གྱིས་བཙས་མ་བརྔ་བའི་ཕྲེང་བསྟར་རིང་མོ་རྣམས་བསྐྱུར་ནས་ཕྱིན། ཁོང་ཚོས་མགོ་
བོ་འཁོར་ཐེངས་གཅིག་གིས་ང་ཚོར་བལྟས་ཤིང་། མུན་ནག་གི་ནང་དུ་གྲོང་དེའི་
མཐའ་སྣེ་གཞན་དེར་མུ་མཐུད་བསྐྱོད་རིམ་བཞིན་ང་ཚོས་ཁོང་ཅག་གིས་རང་གི་བརླ་
ལ་ལག་པ་རྡེབ་པའང་མཐོང་བྱུང་། ང་ཚོ་ནི་ཁྱད་མཚར་བའི་རྣམ་པ་ཅན་གྱི་ཚོགས་
སྡེ་ཞིག་རེད། ལོ་གཅིག་གི་དུས་ཚོད་འདིའི་སྐབས་ལ་ནི་ཡུལ་འདི་ན་མི་མང་པོ་ཡོད་
ཅིང་། དེ་ནི་སྟོན་ལས་ཀྱི་སྐབས་རེད། ཌ་ཁོ་ཋའི་བུ་གཉིས་འཚབ་འཚབ་བྱས་བྱུང་།
“ཐེངས་རྗེས་མའི་གཅིན་པ་གཏོང་ཕྱིར་འགོག་པའི་སྐབས་སུ་ང་ཚོ་མར་འབབ་ཀྱི་
ཡིན། འདིའི་གཡས་གཡོན་ལ་ལས་ཀ་ཧ་ཅང་མང་པོ་ཡོད་པ་འདྲ།" ཞེས་ཟེར།
"འདི་ནས་ལས་ཀ་ཚར་མ་ཐག་ཁྱེད་རང་བྱང་ཕྱོགས་ནས་བྱང་ཕྱོགས་ལ་ཡར་
འགྲོ་དགོས་རྒྱུ་རེད།” མོན་ཋ་ན་སྐམ་པོས་བསླབ་བྱ་བརྒྱབ། "རེད། ཁ་ན་ཌ་རྒྱལ་
ཁབ་ལ་མ་སླེབས་བར་དུ་སྟོན་ལས་ཀྱི་རྗེས་ལ་རྒྱུགས།” བུ་དེ་གཉིས་ཀྱིས་སྣང་མེད་
ལྟ་བུའི་ངང་ནས་མགོ་ལྕོག་བྱས་ཤིང་ཁོའི་བསླབ་བྱ་དེ་འདྲའི་དང་ལེན་བྱས་མ་སོང་།
སྐབས་འདིར་ཤོར་མའི་བུ་སྐྲ་སེར་ལ་ཆ་བཞག་ན་སྡོད་སྟངས་ལ་འགྱུར་བ་མེད་
པར་བསྡད་འདུག་ཅིང་། མཚམས་མཚམས་ལ་རྒྱུག་བཞིན་པའི་མུན་ནག་ནང་གི་
ཐང་པོ་ཆེའི་སྟེང་དུ་ཇིན་གྱིས་ནི་རང་གི་ནང་པའི་སྒོམ་གྱི་སྐྱིལ་ཀྲུང་ལས་ཕར་བསྙེས་
ཤིང་། ཤ་ཚ་བོའི་སྒོ་ནས་བུ་དེའི་རྣ་བར་ཚིག་འགའ་རེ་བཤད། བུ་དེས་མགོ་བོ་ལྡེམ་
ལྡེམ་བྱས། ཇིན་གྱིས་ཁོང་ལ་ལྟ་རྟོག་བྱེད་ཀྱིན་ཡོད་ལ། ཁོང་གི་འཇིགས་དངངས་དང་
ཁོང་གི་སེམས་ཁམས་གཉིས་ཀ་ལ་ལྟ་རྟོག་བྱེད་ཀྱིན་ཡོད། ངས་དམྱལ་བ་འདི་གཉིས་
ཀྱིས་ཅི་ཞིག་བྱེད་ཀྱི་ཡིན་པ་དང་གང་ལ་འགྲོ་རྒྱུ་ཡིན་པའི་སྐོར་ལ་བསམ་བློ་བཏང་
བ་ཡིན། ཁོང་ཚོ་ལ་ཐ་མག་མི་འདུག ངས་ངའི་བག་ཆ་དེ་ཁོང་ཚོར་བསྐོར། དེ་ནི་ང་
ཁོང་ཚོར་དགའ་བས་ཡིན། ཁོང་ཚོས་དེ་ལ་དྲིན་གཟོ་དང་དྲིན་དྲན་གྱི་རྣམ་འགྱུར་
བསྟན། ཁོང་ཚོས་བསླངས་མ་སོང་། ངས་མུ་མཐུད་ནས་ཕུལ་བ་ཡིན། མོན་ཋ་ན་སྐམ་
པོ་ལ་རང་གི་བག་ཆ་ཡོད་མོད་ཁོས་རྩ་ནས་བསྐོར་མ་སོང་། ང་ཚོས་སླར་ཡང་བཞི་
མདོའི་གྲོང་ཞིག་བསྐྱུར་ནས་སོང་ཞིང༌། བྱེ་ཐང་གི་འབུ་མེ་ལྕེབ་ཀྱི་ཚོགས་ཤིག་དང་
མཚུངས་པར་རབ་རིབ་ཀྱི་ཁྲོད་དུ་འདུས་པའི་མི་སྐམ་ལ་རིད་པའི་གཟུགས་རིང་
ཇིན་གྱི་དོར་མ་གྱོན་མཁན་གྱི་ཕྲེང་བསྟར་གཞན་ཞིག་བསྐྱུར་ནས་སོང་། དེ་ནས་ཧ་
ལས་པའི་མུན་ནག་གི་ཁྲོད་དུ་ལོག་པ་དང་། ང་ཚོ་ནུབ་ཕྱོགས་ཀྱི་མཐོ་སྒང་གི་རི་
འབུར་མཐོན་པོ་དག་གི་སྟེང་དུ་འགོས་ཤིང་། ཁོང་ཚོས་བཤད་དོན་ལྟར་ན་མེལ་ལེ་
གཅིག་ལ་ཁྲུ་གང་ཙམ་རེ་མཐོ་རུ་སོང་ཡོད། དེའི་ཚོད་ཀྱིས་སྲོག་རླུང་ཇེ་ཉུང་ཡིན་
པའི་ཉེར་ལེན་གྱིས་ང་ཚོའི་སྟེང་གི་སྐར་ཚོགས་ནི་གཙང་ཞིང་གསལ། ཕྱོགས་གང་
ནའང་ཤིང་སྡོང་གཅིག་གིས་ཀྱང་དམའ་ས་ན་ཡོད་པའི་སྐར་མ་མཐོང་བ་མི་འགོག
ང་ཚོ་རྒྱུག་རིམ་བཞིན་ཐེངས་ཤིག་ངས་ལམ་ཆེན་གྱི་འཁྲིས་ནས་འཁན་པའི་རྩྭ་ལྡུམ་
གྱི་ཁྲོད་དུ་བ་གླང་གདོང་དཀར་ཞིག་མཐོང་བྱུང་། ང་ཚོ་ནི་ལྕགས་ལམ་སྟེང་གི་མེ་
འཁོར་ཞིག་ལ་བསྡད་ཡོད་པ་དང་མཚུངས། དེ་ལྟ་བུའི་རྒྱུག་ཚད་བརྟན་ལ་དེ་ལྟ་བུར་
དྲང་མོར་བརྒྱུགས།
རིམ་གྱིས་ང་ཚོ་གྲོང་ཞིག་ལ་བསླེབས། ཇེ་དལ་ལ་ཕྱིན། མོན་ཋ་ན་སྐམ་པོས་ཨོ།
གཅིན་པ་གཏོང་བརྡ་རེད།” ཅེས་བཤད། འོན་ཀྱང་། མི་ནེ་སོ་ཋ་བ་དེ་ཚོས་བཀག་མ་
སོང་། དེ་བརྒྱུད་ནས་ཤར་རྒྱག་ཕྱིན་སོང༌། “དམྱལ་བ། ངས་གཅིན་པ་གཏོང་དགོས་
འདུག་” སྐམ་པོས་དེ་ལྟར་བཤད།
“གཞོགས་ཅིག་ནས་ཐོངས།"མི་གཞན་ཞིག་གིས་བརྗོད།
"ཨོ་རེད། ངས་གཏོང་གི་ཡིན།" ཁོང་གིས་དེ་ལྟར་བཤད་ཅིང༌། ང་ཚོ་ཚང་མས་
ཁོང་ལ་བལྟས་ནས་བསྡད་ཅིང་། ཁོ་ག་ལེར་སྟེགས་བུའི་རྒྱབ་ཏུ་ཙོག་པུར་ནུར་ནས་
རྐང་པ་གཉིས་མཐའ་སྣེ་ནས་མར་མ་བསྣར་བར་དུ་རང་གི་ཐུབ་ཚོད་ཀྱིས་དམ་
པོར་འབྱར་བཞིན་ཕྱིན་སོང༌། མི་ཞིག་གིས་ཁ་ལོ་བསྒྱུར་བཞིན་པའི་སྤུན་གཉིས་ལ་
འདི་སྟོན་རྒྱུའི་ཆེད་དུ་སྒེའུ་ཁུང་བརྡུངས་སོང་། ཁ་ཚུར་འཁོར་རིམ་བཞིན་ཁོང་ཚོའི་
འཛུམ་ཆེན་དེ་བསྟན་སོང་། མར་ཟགས་ཉེན་ཡོད་པའི་བར་དེར་སྐམ་རིད་ཀྱིས་མགོ་
འཛུགས་གྲབས་བྱེད་སྐབས་ཁོང་ཚོས་དོ་སྐྱེལ་རླངས་འཁོར་དེ་རྒྱུག་ཚད་ཆུ་ཚོད་
གཅིག་ལ་མེལ་ལེ་བདུན་ཅུའི་ཐོག་ཡོད་པ་ནས་ཕར་དཀྱོགས་ཚུར་དཀྱོགས་བྱེད་
མགོ་བརྩམས་སོང་། ཁོ་རྒྱབ་ལ་དར་གཅིག་ཙམ་རིང་འགྱེལ་སོང་། ང་ཚོས་ཉ་ཆེན་
གཡོར་མོ་ཞིག་གིས་ཆུ་གྱེན་ལ་སྟོར་བ་མཐོང་བྱུང་། ཁོ་རྒྱབ་ལ་འགྱེལ་བ་ནས་ཡར་
སྡོད་པའི་འབད་བརྩོན་བྱས། ཁ་ལོ་པས་རླངས་འཁོར་ཕར་བསྐོར་ཚུར་བསྐོར་
བྱས། ཁོང་ཅལ་སྒྲ་ཞིག་དང་བཅས་ཟུར་ལ་འགྱེལ་ཞིང་རང་གི་ལུས་པོ་ཡོངས་རློན་
པ་བཟོས། སྒྲ་ཆེན་པོའི་ཁྲོད་དུ་ཁོང་གིས་མགོ་ཡོམ་འཁོར་བཞིན་སྡིགས་དམོད་བྱེད་
པ་དེ་གོ་ཐུབ་ཅིང་། དེ་ནི་རི་བོ་ཕ་གིའི་ངོས་ནས་མི་ཞིག་གིས་ཆོ་ངེ་འདོན་པ་དང་
མཚུངས། "དམྱལ་བ། .. དམྱལ་བ་ .." ང་ཚོས་འདི་རྐང་བཙུགས་ནས་བྱེད་ཀྱིན་
ཡོད་པ་དེ་ཁོང་གིས་ཁྱོན་ནས་ཤེས་མེད། ཁོང་གིས་དྲང་སྲོང་ཇོབ་དང་མཚུངས་པར་
དཀའ་སྡུག་མྱངས་སོང་། དེ་ལྟར་ཁོང་གིས་བཏང་ཚར་བ་དང་ཁོ་ནི་རློན་པ་ལྕེ་རེད།
ད་ཁོང་གཟུགས་པོ་ཡོམ་ཡོམ་བྱེད་ཞོར་ཧ་ཅང་ཐབས་སྐྱོ་པོའི་རྣམ་པ་དེ་བཟུང་ནས་
ཕྱིར་ཡོང་དགོས་པ་རེད། སྐྲ་སེར་གྱི་བུ་སེམས་སྡུག་ཅན་དེ་མ་གཏོགས་མི་ཚང་མ་གད་
མོ་ཤོར་གྱི་འདུག མི་ནེ་སོ་ཋ་བ་གཉིས་ནི་ཁ་ལོ་སྒྱུར་ཁང་དུ་སྐད་ཆེན་པོས་དགོད་
བཞིན་འདུག ངས་ཁོང་ལ་ཆང་གི་ཤེལ་དམ་སྤྲད་ནས་སེམས་གསོ་བྱས་པ་ཡིན།
"དམྱལ་བ་ཅི་རེད།” ཁོང་གིས་དྲིས། “ཁོང་ཚོས་འདི་རྐང་བཙུགས་ནས་བྱེད་ཀྱི་
འདུག་གམ།”
“ཨོ་རེད། ལོས་ཡིན།”
“ཨོ་རེད། དམྱལ་བ་ང་། ངས་དེ་ཤེས་མ་བྱུང་། ནེབ་བྷ་ར་སི་ཁའི་ནང་དུ་ངས་
དེ་ལྟར་བྱེད་ཐབས་ཤིག་བྱས་མྱོང་ཡང་དཀའ་སྡུག་འདི་འདྲའི་ཕྱེད་ཀ་ཙམ་ཡང་མ་
བྱུང་།"
གློ་བུར་དུ་ང་ཚོ་ཨོ་གྷ་ལ་ལ་གྲོང་ཁྱེར་ལ་འབྱོར་སོང་། འདི་ནས་ཁ་ལོ་སྒྱུར་ཁང་
དུ་སྡོད་མཁན་ཚོས་“གཅིན་པ་གཏོང་བརྡ་ཡིན།” ཞེས་སྐད་བརྒྱབ་བྱུང་། དེ་ཡང་
ཧ་ཅང་དགའ་བའི་རྣམ་འགྱུར་གྱི་ཐོག་ནས་ལབ་སོང་། སྐམ་རིད་རླངས་འཁོར་གྱི་
འཁྲིས་ནས་གདོང་ནག་པོར་ལངས་འདུག་ཅིང་། གོ་སྐབས་ཤོར་བ་དེ་ལ་བློ་ཕམ་
གྱིས་འགྱོད་བཞིན་འདུག ཌ་ཁོ་ཋ་ཡི་བུ་དེ་གཉིས་ཀྱིས་ཚང་མ་ལ་བདེ་མོ་ཞུས་
ནས་ཕྱིན་སོང་ལ། ཁོང་ཚོས་འདི་ནས་མགོ་བཙུགས་ཏེ་བཙས་མ་བརྔ་རྒྱུ་ཡིན་པ་རེད་
བསམས་འདུག ང་ཚོས་ཁོང་གཉིས་གྲོང་གི་སྣེ་མོ་ན་ཡོད་པའི་སྤྱིལ་ཁང་གི་ཕྱོགས་
སུ་ཡལ་བ་ལ་བལྟས། དེར་གློག་སྒྲོན་སྦར་འདུག་ཅིང་། ཇིན་གྱི་དོར་མ་གོན་མཁན་
གྱི་མཚན་སྲུང་བས་བཤད་པ་ལྟར་ན་ལས་ཀ་བ་རྣམས་དེར་ཡོད་པར་བཤད། ངས་ཐ་
མག་ཉོ་དགོས་བྱུང་། ཇིན་དང་བུ་མགོ་སེར་གཉིས་ཀྱིས་རང་གི་རྐང་པ་བརྐྱངས་སླད་
ངའི་རྗེས་དེད་ནས་ཡོང་སོང༌། ང་འཛམ་གླིང་འདིར་ཡོད་དཀའ་བའི་ས་ཆ་ཞིག་ལ་
ཕྱིན་པ་ཡིན། དེ་ནི་ས་གནས་དེའི་ན་ཆུང་ཕོ་མོ་རྣམས་ཀྱི་ཆེད་དུ་བཙུགས་པའི་ཐང་
ཆེན་གྱི་ཆུ་མངར་ཚོང་ཁང་ཁེར་རྐྱང་འདྲ་བོ་ཞིག་རེད། ཁོང་ཚོ་གླུ་དབྱངས་རོལ་
ཆའི་སྒྲ་སྒམ་གྱི་རོལ་དབྱངས་དང་བསྟུན་ནས་གཞས་འཁྲབ་ཀྱི་འདུག ཁ་ཤས་འདུག
ང་ཚོ་ནང་ལ་འཛུལ་བ་དང་ཁུ་སིམ་མེར་འདུག ཇིན་དང་སྐྲ་སེར་བུ་གཉིས་ཀྱིས་སུ་
ལའང་མ་བལྟས་པར་དེར་ལངས་ནས་བསྡད་སོང་ལ། ཁོང་ཚོ་ལ་དགོས་པ་ནི་ཐ་
མག་གཅིག་པུ་རེད། དེར་བུ་མོ་མཛེས་མ་འགའ་ཡང་འདུག དེའི་ནང་གི་གཅིག་གིས་
སྐྲ་སེར་གྱི་བུ་ལ་མིག་བརྡ་བརྒྱབ་སོང་མོད་ཁོང་གིས་དེ་རྩ་ནས་མཐོང་མ་སོང་། གལ་
སྲིད་ཁོང་གིས་དེ་མཐོང་ན་ཡང་དེ་ལ་ཁ་ཡ་བྱེད་ཀྱི་མ་རེད། ཁོ་ནི་ཧ་ཅང་སེམས་སྡུག་
ཡོད་པ་མ་ཟད། བླ་འཁྱམས་འདུག
ངས་ཁོང་གཉིས་ལ་ཐ་མག་བག་ཆ་རེ་ཉོས་པ་ཡིན། ཁོང་ཚོས་ང་ལ་ཐུགས་རྗེ་
ཆེ་ལབ་སོང་། དོ་འདྲེན་རླངས་འཁོར་དེ་འགྲོ་ཆོག་ཆོག་རེད། ད་ནི་མཚན་དཀྱིལ་
ལ་ཉེ་ཞིང་གྲང་། ཇིན་ནི་རང་གི་མཛུབ་མོ་སྤྱད་ནས་བགྲངས་དཀའ་བའི་ཚོད་ཙམ་
ཞིག་ལ་ཡུལ་འདིའི་ཡར་མར་ལ་ཕྱིན་ཡོད་པ་རེད། ཁོང་གིས་བཤད་རྒྱུ་ལ་ད་ནི་ང་
ཚོ་ཚང་མ་རྩྭ་རས་ཆེན་པོ་དེའི་འོག་ཏུ་འཛུལ་ནས་བཏུམས་ནས་བསྡད་ན་ཡག་ཤོས་
རེད། གཞན་ང་ཚོ་འཁྱག་པ་ཆགས་ཀྱི་རེད་ཟེར། རླུང་བུ་རྣམས་འཁྱག་དར་ལྟར་གྲང་
ཞིང་རྣ་བར་ཙག་སྒྲ་སྒྲོག ང་ཚོ་རས་ཁུག་ཏུ་འཛུལ་ཞིང་ཆང་གི་ལྷག་མ་དང་མཉམ་
དུ་དྲོན་པོར་བསྡད་པ་ཡིན། ང་ཚོ་ཐང་མཐོ་སར་འཛེགས་རིམ་བཞིན་སྐར་ཚོགས་
ཀྱང་ཇེ་གསལ་ལ་འགྲོ་བ་འདྲ་བོ་འདུག ད་ལྟ་ང་ཚོ་ཝ་ཡོ་མིང་མངའ་སྡེའི་ནང་དུ་
ཡོད། ང་གན་རྐྱལ་དུ་ཉལ་ཞིང་ཧ་ལས་པའི་ནམ་མཁའ་ལ་ཐད་ཀར་ཅེར་གྱིས་བལྟས་
ཤིང་། ངས་བསྐྱལ་བཞིན་པའི་དུས་ཚོད་ཀྱི་གཟི་བརྗིད་སྒོམ་བཞིན། མཐའ་མ་དེར་
ཡིད་སྐྱོ་བའི་དོམ་གྱི་རི་བོ་[ཡི་གནས་ཚུལ་]ནས་ཅི་ཙམ་གྱི་ཐག་རིང་ས་ཞིག་ལ་ང་
བསླེབས་ཚུལ་བསམས་ཤིང་། དེ་བཞིན་ཌེན་ཝར་གྲོང་ཁྱེར་ལ་སླེབས་དུས་ང་ལ་ཅི་
ཞིག་འབྱུང་རྒྱུ་ཡིན་པ་དེ་གང་འདྲ་ཞིག་ཡིན་ཡང་། གང་འདྲ་ཞིག་ཆགས་ནའང་
དེའི་སྐོར་གྱི་བསམ་བློ་ལ་འཚབ་ཤ་འགའ་རེའང་འཕར། དེ་ནས་མི་སི་སི་ཕི་ ཇིན་
ལགས་ཀྱིས་གཞས་ཤིག་ལེན་མགོ་བཙུགས་སོང་། ཁོང་གིས་གཞས་དེ་སྙན་འཇེབས་
ལྡན་ལ་སྒྲ་དམའ་བ། གཙང་པོའི་ཁྱད་ཆོས་ལྡན་པ་ཞིག་གི་ནང་ནས་བླངས་པ་རེད།
གླུ་གཞས་དེ་ནི་སྟབས་བདེ་པོ་ཞིག་རེད། འདི་ལྟར། “ང་ལ་བུ་མོ་ན་ཆུང་མཛེས་མ་
ཞིག་ཡོད། བུ་མོ་ན་ཆུང་བཅུ་དྲུག་ལོ་ཡིན། བུ་མོ་འདི་ནི་ཁྱེད་ཀྱིས་མཐོང་མྱོང་གི་ཁྲོད་
ནས་མཛེས་ཤོས་དེ་ཡིན།” ཚིག་འདིའི་ནང་དུ་ཁོ་རང་ཇི་འདྲའི་ཐག་རིང་ལ་ཕྱིན་པ་
དང་། ཇི་ལྟར་ཁོང་གིས་བུ་མོ་དེ་ལ་སླར་ཡང་ཐུག་རྒྱུའི་རེ་བ་བརྒྱབ་ཚུལ། འོན་ཀྱང་
ཁོང་གིས་བུ་མོ་དེ་གཏན་དུ་བོར་ཟིན་ཚུལ་སྐོར་གྱི་ཚིག་གཞན་པ་ཡང་བཅུག་ནས་
བསྐྱར་ཟློས་བྱེད་ཀྱིན་འདུག
ངས། "ཇིན། དེ་ནི་གླུ་གཞས་སྙན་ཤོས་དེ་རེད།" ཅེས་བརྗོད་པ་ཡིན།
"དེ་ནི་ངས་ཤེས་པའི་ཁྲོད་ནས་སྣང་བ་འགྲོ་ཤོས་དེ་ཡིན།” འཛུམ་དམུལ་ཞིག་
དང་བཅས་ལབ་བྱུང་།
“ཁྱེད་རང་གང་དུ་འགྲོ་བའི་ཡུལ་དེ་ལ་སླེབས་པའི་རེ་བ་ཡོད་ལ། བསླེབས་དུས་
སྐྱིད་པོ་གནང་རོགས།”
"ངས་རྟག་པར་ཅིག་བསྒྲིགས་ནས་ཕྱོགས་བཟང་ངན་གང་ཡིན་ཡང་དེར་བསྟུན་
ནས་འགྲོ་གི་ཡོད།"
མོན་ཋ་ན་སྐམ་རིད་གཉིད་ཁུག་འདུག ཁོ་གཉིད་སད་པ་དང་ང་ལ་བཤད་རྒྱུར།
“ཨ་རོ། ནག་རིལ། ཁྱེད་རང་ཌེན་ཝར་ལ་མ་ཕྱིན་གོང་ལ་དོ་དགོང་ཁྱེད་དང་ངེད་
གཉིས་མཉམ་དུ་ཤ་ཡེན་ལ་ཉུལ་ན་གང་འདྲ་འདུག"
“ལོས་ཡིན།” ང་ནི་ར་བཟི་ནས་གང་ཞིག་ཡིན་ཡང་དེ་བྱེད་ཆོག་པའི་ཚོད་ལ་
བསླེབས་འདུག
སྐྱེལ་འདྲེན་རླངས་འཁོར་ཤ་ཡེན་གྲོང་ཁྱེར་གྱི་མཐའ་ལ་བསླེབས་སྐབས་ས་
གནས་རླུང་འཕྲིན་ཁང་གི་གློག་སྒྲོན་དམར་པོ་གནམ་ལ་ཡོད་པ་དེ་མཐོང་བྱུང་།
གློ་བུར་དུ་ང་ཚོ་ལམ་ཆེན་གྱི་ཟུར་ལམ་གཉིས་ནས་འདུས་ཡོང་བའི་མི་ཚོགས་ཀྱི་
འཚང་ཁ་ཆེན་པོ་ཞིག་ལ་གདོང་ཐུག་བརྒྱབ་ནས་འགོག་བཞིན་འགྲོ་བཞིན་བྱེད་
ཀྱིན་འདུག “དམྱལ་བ། འདི་ནི་ནུབ་ཕྱོགས་རྒོད་པོ་ཡི་བདུན་ཕྲག་ཅེས་པ་དེ་རེད།”
སྐམ་རིད་ཀྱིས་དེ་ལྟར་བཤད། ཚོང་པའི་ཚོགས་ཆེན་པོ་སྟེ། འཇུར་རྟ་དང་ཕྱུགས་རྫིའི་
ཞྭ་མོ་ཆེན་པོ་གོན་མཁན་གྱི་ཚོང་པ་རྒྱགས་པ་རྣམས་དང་། དེ་དག་གི་སྐུ་ཟླ་ཕྱུགས་
རྫི་མའི་གྱོན་ཆས་ཅན་རྒྱགས་པ་རྣམས་ཤ་ཡེན་གྱི་ཤིང་ལེབ་ཀྱིས་བཟོས་པའི་ཟུར་
ལམ་སྟེང་དུ་འཚང་ཁའི་ངང་འུར་ཆིལ་ལེར་བསྐྱོད་ཅིང་། དེ་ནས་མར་ཐག་རིང་
བའི་ས་ན་ཤ་ཡེན་གྱི་གྲོང་ཁྱེར་གསར་པ་དེའི་སྐུད་པ་རིང་པོ་ཅན་གྱི་སྲང་ལམ་གྱི་
གློག་སྒྲོན་རྣམས་འདུག འོན་ཀྱང་དུས་སྟོན་གྱི་ལྟེ་བ་དེ་གྲོང་ཁྱེར་རྙིང་པ་ལ་གཏད་
འདུག མེ་མདའ་སྟོང་པ་རྣམས་ཁ་གྲག་པར་བྱེད། ཆང་ཁང་རྣམས་ནི་སྲང་ལམ་ལ་
ཐུག་ཐུག་བར་གྱི་འཚང་ཁ་བརྒྱབ་ནས་འདུག ང་ལ་ཡ་མཚན་པོ་བྱུང་ཞིང་། དེ་
དང་དུས་མཉམ་དུ་དེ་ལ་ཁྲེལ་དགོད་ཀྱི་ཚོར་བ་ཞིག་ཀྱང་བྱུང་སྟེ། དེ་ནི་ངས་ནུབ་
ཕྱོགས་མཐོང་བའི་གོ་སྐབས་དང་པོ་འདིའི་སྐབས་སུ་ཁོང་ཚོས་སྤོབས་པ་བྱེད་པའི་
གོམས་སྲོལ་འདི་རྒྱུན་འཛིན་བྱེད་རྒྱུའི་ཆེད་དུ་བཙུགས་པའི་ཆོ་མེད་པའི་ཅ་ལག་དེ་
ཚོ་མཐོང་བ་རེད། ང་ཚོ་སྐྱེལ་འདྲེན་རླངས་འཁོར་ནས་བབས་ཏེ་བདེ་མོར་བཞུགས་
བཤད་དགོས་བྱུང་ཞིང་། མི་ནེ་སོ་ཋ་བ་གཉིས་ནི་འདིར་བསྡད་ནས་འཁོར་འདོད་མི་
འདུག་ལ། ཁོང་ཚོར་ཁ་གྱེས་པ་དེ་ནི་ཡིད་སྐྱོ་བ་ཞིག་རེད། ངས་ཁོང་ཚོའི་སུ་གང་
ཡང་བསྐྱར་དུ་གཏན་ནས་མཐོང་རྒྱུ་མིན་པ་དེ་ངོས་ཟིན་བྱུང༌། འོན་ཀྱང་དེ་ནི་འགྲོ་
ལུགས་རེད། "དོ་དགོང་ཁྱེད་ཀྱི་རྐུབ་འཁྱག་ནས་དར་ཆགས་ཀྱི་རེད།” ངས་ཉེན་བརྡ་
བཏང་བ་ཡིན། "དེ་ནས་སང་ཉིན་ཉིན་གུང་རྒྱབ་ལ་རྐུབ་དེ་བྱེ་ཐང་གི་ཁྲོད་དུ་འབར་
ནས་འཚིག་གི་རེད།”
“ང་ཚོ་མཚན་གྱི་གྲང་ངར་འདི་ལས་ཐར་ན་ག་རེ་ཡིན་ན་ཡང་ང་ལ་སྐྱོན་མི་
འདུག" ཇིན་གྱིས་བཤད་བྱུང་། དེ་ནས་སྐྱེལ་འདྲེན་རླངས་འཁོར་དེས་འཚང་ཁའི་
དཀྱིལ་ནས་ཕར་རང་གི་ལམ་ཁ་འཐེན་ཏེ་ཕྱིན་སོང་ལ། རླངས་འཁོར་རྒྱབ་ཀྱི་རྩ་
རས་ཀྱི་ནང་དུ་བཏུམས་ཡོད་པའི་བྱིས་པ་རྣམས་ཀྱི་ཁྱད་མཚར་བའི་རྣམ་པ་ལ་དོ་
སྣང་སྤྲོད་མཁན་གཅིག་ཀྱང་མི་འདུག ཁོང་ཚོས་ཉལ་ཆས་ཀྱི་ནང་བཏུམས་ཡོད་
པའི་བྱིས་པ་རྣམས་དང་འདྲ་བའི་གྲོང་དེ་ལ་ཅེར་ནས་བསྡད་འདུག ངས་དེ་ཚོ་
མཚན་མོའི་ཁྲོད་དུ་ཡལ་བར་གྱུར་བ་ལ་བལྟས་པ་ཡིན།

ལེའུ་ལྔ་པ།

ང་མོན་ཋ་ན་སྐམ་རིད་དང་མཉམ་དུ་ཡོད་ཅིང་། ང་ཚོ་ཆང་ཁང་རྣམས་ལ་ཉུལ་མགོ་
བརྩམས་པ་ཡིན། ངའི་ལག་ཏུ་སྒོར་མོ་བདུན་ཙམ་ཡོད། དེའི་ནང་ནས་ལྔ་ནི་ལྐུགས་
རྟགས་བསྟན་ནས་མཚན་མོ་དེར་ཆུད་ཟོས་སུ་བཏང་བ་རེད། དང་ཐོག་ང་ཚོ་ཆང་
ཁང་ནང་དང་། ཆང་ཁང་གི་སྒོ། སྲང་ལམ་ཟུར་གྱི་བགྲོད་ལམ་བཅས་སུ་རྩྭ་ཐང་
བདག་པོ་རྣམས་དང་། སྣུམ་གྱི་ལས་ཀ་བ། ཕྱུགས་རྫིའི་གྱོན་པ་སྤྲས་པའི་འགྲུལ་པ་
རྣམས་དང་ལྷན་དུ་འཁོར་ནས་བསྡད་པ་ཡིན། དེ་ནས་སྐབས་ཤིག་གི་རིང་ངས་སྐམ་
རིད་བོར་བ་རེད། ཁོང་ཨ་རག་དང་སྦི་རག་ལ་བརྟེན་ནས་སྲང་ལམ་དུ་ཅུང་ཁྱར་
འཁྱོར་གྱིས་འཁྱམས་བཞིན་ཡོད་ཅིང་། ཁོང་ནི་དེ་འདྲའི་ཆུང་འཐུང་ཞིག་རེད། ཁོང་
གི་མིག་ནི་རབ་རིབ་ཏུ་གྱུར་ཅིང་། སྐར་མ་གཅིག་གི་ནང་ཚུད་ལ་ཁོང་གིས་ཁྱོན་ནས་
ངོ་མི་ཤེས་པའི་མི་ཞིག་ལ་དོན་དག་རྣམས་ཤོད་ཀྱི་རེད། ང་ནི་སཱི་པན་ཁ་ཚའི་ཟ་ཁང་
ཞིག་གི་ནང་ལ་འཛུལ་བ་ཡིན། ཞབས་ཞུ་མ་དེ་ནི་མེག་སི་ཁོ་ནས་རེད་ལ་མཛེས་མ་
ཞིག་འདུག ངས་ཟ་མ་ཟོས་པ་ཡིན། དེ་ནས་ངས་མོ་རང་ལ་དམིགས་ནས་བྱུང་འཛིན་
གྱི་རྒྱབ་ཏུ་བརྩེ་དུང་གི་ཚིག་འགའ་བྲིས་པ་ཡིན། སཱི་པན་ཁ་ཚའི་ཟ་ཁང་འདི་ནི་སྟོང་
པ་རེད། མི་ཚང་མས་ས་ཆ་གཞན་དུ་ཆང་འཐུང་གི་ཡོད། ངས་མོ་ལ་བྱུང་འཛིན་དེ་
ལྟག་རྒྱབ་སློག་རོགས་ལབ་པ་ཡིན། མོས་དེ་བཀླགས་ནས་གད་མོ་བགད་སོང་། དེ་ནི་
མོ་རང་ངའི་མཉམ་དུ་ཡོང་ནས་མཚན་མོ་ལ་ལྟ་བར་འགྲོ་རྒྱུར་ང་ལ་འདོད་པ་ཡོད་
ཚུལ་སྐོར་གྱི་སྙན་ངག་ཆུང་ཆུང་ཞིག་ཡིན།
“ང་ལ་འདོད་པ་ཡོད། གསར་བུ། འོན་ཀྱང་ང་ངའི་དགའ་རོགས་མཉམ་དུ་
འཛོམས་ཆད་བྱས་ཡོད།
“ཁྱེད་ཀྱིས་ཁོང་འདོར་མི་ཐུབ་བམ།”
"མིན། མིན། ངས་མི་ཐུབ།" མོས་ཡིད་སྐྱོ་མདོག་གིས་ལབ་བྱུང་ལ། མོས་བཤད་
སྟངས་དེ་ལ་ང་དགའ་བྱུང་།
"དུས་ཚོད་གཞན་ཞིག་ལ་ང་འདིར་ཡོང་གི་ཡིན།” ངས་དེ་ལྟར་བཤད་ཅིང་། དེ་
ལ་“བུ། ནམ་ཡིན་ཡང་།” ཞེས་ལན་བཏབ་བྱུང་། ཡིན་ན་ཡང་མོ་ལ་ལྟ་རྒྱུའི་ཆེད་
དུ་ང་དེར་བསྡད་པ་ཡིན་ལ། སླར་ཡང་འཚིག་ཇ་ཕོར་པ་གང་འཐུང་བ་ཡིན། མོའི་
དགའ་རོགས་དེ་ངོ་གནག་བཞིན་ནང་དུ་བསླེབས་སོང་ལ། མོ་ག་དུས་ལས་ཀ་གྲོལ་
གྱིན་ཡོད་མེད་ཤེས་འདོད་འདུག མོས་ཟ་ཁང་དེ་མགྱོགས་པོར་སྒོ་རྒྱག་རྒྱུའི་ཆེད་དུ་
བྲེལ་བ་འཚུབ་འཚུབ་བྱས་སོང་། ང་ཕྱི་ལོགས་ལ་ཐོན་དགོས་བྱུང་ཞིང་། ང་ཐོན་དུས་
མོ་ལ་འཛུམ་ཞིག་བསྟན་པ་ཡིན། ཕྱི་ལོགས་ན་ཆང་འཐུང་རྒྱགས་པ་རྣམས་ནི་ར་
ཇེ་བཟི་དང་གློ་རྒྱག་པ་ཇེ་མཐོར་འགྲོ་བ་དེ་མ་གཏོགས། ཅི་ཙམ་རྒོད་པོ་ཆགས་སྲིད་
པ་དེ་ཙམ་གྱིས་རྒོད་པོ་ཡིན་པའི་དོན་དག་རྣམས་འབྱུང་བཞིན་འདུག དེར་གདོད་
མའི་མི་རིགས་ཀྱི་སྡེ་དཔོན་རྣམས་ཀྱིས་མགོའི་དབུ་རྒྱན་ཆེན་པོ་གོན་ཏེ་རྒྱུ་ཞིང་། ར་
བཟི་ནས་གདོང་དམར་པོར་གྱུར་བ་རྣམས་ཀྱི་ཁྲོད་དུ་ཁོང་ཚོ་དངོས་གནས་གཟི་
བརྗིད་ལྡན། དེ་དང་མཉམ་དུ་སྐམ་རིད་འཁྱར་འཁྱོར་གྱིས་འགྲོ་བ་མཐོང་བྱུང་ལ། ང་
ཁོང་དང་ལྷན་འཛོམས་བྱས་པ་ཡིན།
ཁོང་གིས་བཤད་རྒྱུར། “ངས་མོན་ཋ་ན་ན་ཡོད་པའི་ངའི་ཕ་རྒན་ལ་ཤོག་བྱང་
ཞིག་བྲིས་པ་ཡིན། ཁྱེད་ཀྱིས་ཡིག་སྒམ་ཞིག་བཙལ་ནས་འདི་བླུག་ཐུབ་ཀྱི་ཨེ་འདུག”
དེ་ནི་རེ་སྐུལ་ཁྱད་མཚར་ཞིག་རེད། ཁོང་གིས་ང་ལ་ཤོག་བྱང་དེ་སྤྲད་ནས་ཆང་ཁང་
ཞིག་གི་སྒོ་ལེབ་ཕར་གཡུག་ཚུར་གཡུག་བྱེད་པ་དེ་བརྒྱུད་ནས་འཁྱར་འཁྱོར་གྱིས་
ཕྱིན་སོང༌། ངས་ཤོག་བྱང་དེ་བླངས་ནས་ཡིག་སྒམ་ཡོད་ས་ལ་ཕྱིན་པ་ཡིན། དེ་ནས་
དེ་ལ་འཁྱུག་ལྟ་ཞིག་བྱས་པ་ཡིན། "བརྩེ་བའི་ཕ་རྒན་ལགས། ང་རེས་གཟའ་ལྷག་པའི་
ཉིན་ཁྱིམ་ལ་འབྱོར་གྱིན་ཡོད། ང་བདེ་མོ་སྐྱིད་པོ་ཡིན་ལ་ཁྱེད་ཀྱང་དེ་བཞིན་ཡིན་
པའི་རེ་བ་ཡོད། རི་ཆརད་ཀྱིས།” ཞེས་བྲིས་འདུག དེས་ང་ལ་ཁོང་གི་སྐོར་ལ་བསམ་
བློ་གཞན་པ་ཞིག་འཁོར་དུ་བཅུག་བྱུང༌། ཁོང་ཁོང་གི་ཕ་ལ་ཇི་འདྲའི་ཤ་ཚའི་གུས་
ཞབས་ཡོད་པ་ཞིག་རེད་ཨང་། ང་ཆང་ཁང་ལ་ཕྱིན་ནས་ཁོང་དང་མཉམ་དུ་བསྡད་
པ་ཡིན། ང་ཚོས་བུ་མོ་གཉིས་བདམས་ཤིང་། གཅིག་ནི་སྐྲ་སེར་མཛེས་མ་གཞོན་ནུ་མ་
ཞིག་རེད། གཞན་དེ་ནི་སྐྲ་སྨུག་ནག་ཅན་གྱི་རྒྱགས་པ་ཞིག་རེད། ཁོ་ཚོ་ནི་ངོ་གནག་
ཅིང་གླེན་པ་རེད། འོན་ཀྱང་ང་ཚོས་ཁོང་གཉིས་དང་ལྷན་དུ་བྱེད་ན་འདོད། ང་ཚོས་
ཁོང་གཉིས་སྒོ་རྒྱག་བཞིན་པའི་མཚན་ཚོགས་ཁང་གོག་པོ་ཞིག་ལ་འཁྲིད་པ་ཡིན།
དེར་ངས་རང་གི་སྒོར་མོ་གཉིས་ལྷག་ཡོད་པ་དེ་ཁོང་ཅག་གི་ཨ་རག་སི་ཁོ་ཆི་དང་
ངེད་གཉིས་ལ་སྦི་རག་ཉོ་རྒྱུའི་ཆེད་དུ་སྤྱད་པ་ཡིན། ང་ནི་ར་བཟི་བཞིན་འདུག་ལ།
འདང་རྒྱག་ས་མེད། ཚང་མ་འགྲིག་གི་རེད། ངའི་ཡོད་ཚད་དང་དམིགས་ཡུལ་ཚང་
མ་སྐྲ་སེར་མ་ཆུང་ཆུང་དེ་ལ་ཁ་ཕྱོགས་སོང་། ཕྱོགས་དེ་ལ་ངའི་སྟོབས་ཤུགས་ཡོད་
ཚད་སྤྱད་ནས་འགྲོ་ན་འདོད་བྱུང་། ང་མོ་ལ་འཁྱུད་ཅིང་། ངས་མོ་ལ་བཤད་འདོད་
སྐྱེས། མཚན་ཚོགས་ཁང་སྒོ་བརྒྱབ་སོང་ལ། ང་ཚོ་ཚང་མ་སྲང་ལམ་གོག་པོ་ས་
རྡུལ་གྱིས་ཁེངས་པ་དེར་འཁྱམས་ཉུལ་བྱས་པ་ཡིན། ངས་ནམ་མཁའ་ལ་ཡར་བལྟས་
པ་ཡིན། གཙང་ཞིང་ཡིད་དུ་འོང་བའི་སྐར་ཚོགས་ནི་ད་དུང་བསྡད་འདུག་ལ་འོད་
ཆེམ་ཆེམ་བྱེད། བུ་མོ་ཚོས་སྤྱི་སྤྱོད་རླངས་འཁོར་གྱི་འབབ་ཚིགས་ལ་འགྲོ་འདོད་བྱེད།
ང་ཚོ་ཕྱིན་པ་ཡིན། འོན་ཀྱང་ཡིན་ངོ་མ་ནི། བུ་མོ་དེ་ཚོ་ས་གནས་དེར་ཁོང་ཚོ་ལ་
སྒུག་བཞིན་པའི་མཉན་པ་འགའ་ལ་ཐུག་འདོད་པ་རེད། དེ་ནི་བུ་མོ་རྒྱགས་པ་དེའི་
ཚ་བོ་ཞིག་རེད་ལ། མཉན་པ་དེ་ལ་གྲོགས་པོ་འགའ་ཡང་མཉམ་དུ་འདུག ངས་སྐྲ་
སེར་མ་ལ་བཤད་པ་ཡིན། “ག་རེ་བྱུང་སོང་།” མོས་བཤད་རྒྱུར། མོ་རང་ནི་ཤ་ཡེན་
གྱི་ལྷོ་ཕྱོགས་ས་མཚམས་དེ་བརྒལ་ཙམ་གྱི་ཁ་ལོ་ར་ཌོ་ན་ཡོད་པའི་རང་གི་ཁྱིམ་དུ་
ལོག་འདོད་ཡོད་ཟེར། "ངས་ཁྱེད་རང་སྤྱི་སྤྱོད་རླངས་འཁོར་ནས་འཁྲིད་འགྲོ་"དེ་
ལྟར་ལབ་པ་ཡིན།
"མིན། སྤྱི་སྤྱོད་རླངས་འཁོར་རྒྱ་ལམ་སྟེང་དུ་འགོག་གི་རེད། ང་གཅིག་པུར་
དམྱལ་བ་རྩ་ཐང་དེ་བརྒལ་ནས་འགྲོ་དགོས་པ་རེད། ངས་དམྱལ་བ་དེ་ལ་བལྟས་
ནས་ཕྱི་དྲོ་ཧྲིལ་པོ་བསྐྱལ་བ་ཡིན། ང་དོ་དགོང་དེའི་སྟེང་དུ་གོམ་པ་བརྒྱབ་ནས་འགྲོ་
འདོད་མེད།”
"ཨོ། ཉོན་དང་། ང་ཚོས་རྩྭ་ཐང་གི་མེ་ཏོག་ཁྲོད་དུ་གོམ་བགྲོད་སྙིང་རྗེ་མོ་ཞིག་
བྱེད།”
"དེ་ལ་མེ་ཏོག་ཡོད་པ་མ་རེད།" མོས་དེ་ལྟར་བཤད། "ང་ནེའུ་ཡོག་ལ་འགྲོ་ན་
འདོད། ང་ས་ཆ་འདི་ལ་ཨ་ཐང་ཆད་འདུག ཤ་ཡེན་མ་གཏོགས་འགྲོ་ས་མི་འདུག་
ལ། ཤ་ཡེན་ལ་ཅི་གང་ཡང་མི་འདུག”
སོང་།
"ནེའུ་ཡོག་ལ་ཅི་གང་ཡོད་པ་མ་རེད།"
"དམྱལ་བ། ཅི་གང་ཡང་ཡོད་མ་རེད་ཨེ།" མོས་མཆུ་ཏོ་གཅུས་ནས་དེ་ལྟར་བཤད་
སྤྱི་སྤྱོད་རླངས་འཁོར་འབབ་ཚིགས་སུ་མི་ཚོགས་ཀྱིས་སྒོའི་བར་དུ་འཚང་ཁ་
བརྒྱབ་འདུག མི་རིགས་སྣ་ཚོགས་པ་རྣམས་སྤྱི་སྤྱོད་རླངས་འཁོར་ལ་སྒུག་བཞིན་
པའམ་ཡང་ན་དེར་འཁོར་ནས་བསྡད་འདུག གདོད་མའི་མི་རིགས་ཀྱང་མང་པོ་
ཡོད་པ་དེ་ཚོས་ཅེར་མིག་གིས་ཡོད་ཚད་ལ་ལྟ་བར་བྱེད། བུ་མོ་དེས་ངའི་སྐད་ཆའི་
འཕྲོ་བཅད་ནས་མཉན་པ་དེ་དང་རོགས་པ་ཚོའི་མཉམ་དུ་ཕྱིན་སོང་། སྐམ་རིད་
རྐུབ་སྟེགས་ནར་མོའི་སྟེང་དུ་གཉིད་ལྕོག་རྒྱག་གིན་འདུག ང་མར་བསྡད་པ་ཡིན།
སྤྱི་སྤྱོད་རླངས་འཁོར་འབབ་ཚིགས་ཀྱི་ཐང་ནི་ལུང་པའི་ནང་གི་གང་དུ་ཡིན་ཡང་
གཅིག་པ་རེད། རྟག་པར་ཐ་མག་གི་དུད་སྣེ་དང་མཆིལ་མས་ཁེངས་ཡོད་ལ། དེ་དག་
གིས་སྤྱི་སྤྱོད་རླངས་འཁོར་འབབ་ཚིགས་ཁོ་ན་ལ་ཡོད་པའི་ཡིད་སྐྱོ་བའི་ཚོར་བ་ཞིག་
སྟེར་བར་བྱེད། ང་རང་ཆེས་དགའ་སའི་ཕྱི་ལོགས་ཀྱི་རླབས་ཆེ་བའི་གཞི་རྒྱ་ཅན་དེ་
མ་གཏོགས་དར་ཅིག་རིང་འདི་ནི་ནེའུ་ཝར་ཁ་གྲོང་ཁྱེར་དུ་ཡོད་པ་དང་ཁྱད་པར་
མི་འདུག ངའི་འགྲུལ་བཞུད་ཡོངས་སུ་རྫོགས་པའི་མ་དངུལ་གཙང་མ་གཙང་རྐྱང་
བཟོས་ལུགས་དེ་ལ་ཧ་ཅང་འགྱོད། སྐར་མ་རེ་རེ་བྱས་ཏེ་ཆུད་ཟོས་སུ་མི་གཏོང་བ་
དང་། དུས་ཚོད་དམ་འཛིན་མ་བྱས་པར་ཆུད་ཟོས་སུ་བཏང་བ། བུ་མོ་ངོ་གནག་འདི་
དང་ལྷན་དུ་འཁོར་ནས་བསྡད་པ། ངའི་སྒོར་མོ་ཡོངས་སུ་རྫོགས་པ་བེད་སྤྱོད་བྱས་པ་
འདི་ལ་ཧ་ཅང་འགྱོད། དེས་ང་ཡིད་ཕམ་བཅུག་བྱུང་། ང་ཡུན་རིང་པོར་གཉིད་ཁུག་
མེད་སྟབས་དམོད་མོ་འདོན་རྒྱུ་དང་ཅ་ཅོ་སྒྲོག་རྒྱུ་ལ་ང་ཧ་ཅང་ཐང་ཆད་འདུག ང་
ཉལ་དུ་ཕྱིན་པ་ཡིན། ངས་འགྲུལ་བཞུད་རས་ཁུག་སྔས་མགོར་བྱས་ཏེ་རྐུབ་སྟེགས་
སྟེང་བསྐུམས་ཏེ་ཉལ་བ་ཡིན། དེའི་འགྲུལ་པ་བརྒྱ་ཕྲག་མང་པོ་དང་འབབ་ཚིགས་
ཀྱི་འུར་སྒྲ། གཉིད་ལམ་འདྲ་བའི་ཤུབ་སྒྲའི་ཁྲོད་དུ་ང་ཞོགས་ཀའི་ཆུ་ཚོད་བརྒྱད་
པ་བར་དུ་གཉིད་ཤོར་འདུག
ང་སད་དུས་ངའི་མགོ་ཤུགས་དྲག་ཏུ་ན་གི་འདུག སྐམ་རིད་ཕྱིན་ཚར་འདུག
ཕལ་ཆེར་མོན་ཋ་ན་ལ་ཕྱིན་ཡོད་ཀྱི་རེད། ང་ཕྱི་ལོགས་ལ་ཕྱིན་པ་ཡིན། དེར་གནམ་
སྔོན་པོའི་འོག་ཏུ་ངས་ཆེས་ཐོག་མར་ཐག་རིང་གི་རོ་ཁི་རི་རྒྱུད་མཐོན་པོ་དེའི་རྩེ་མོ་
གངས་ཀྱིས་གཡོགས་པ་མཐོང་བྱུང་། ངས་དབུགས་རིང་ཞིག་བཏང་བ་ཡིན། ང་གང་
མགྱོགས་ཌེན་ཝར་ལ་སླེབས་དགོས་འདུག ཐོག་མར་ངས་ཞོགས་ཇ་ཟོས་པ་ཡིན། དེ་
ནི་འཚིག་ཇ་དང་བག་ལེབ་སྲེག་མ། སྒོ་ང་གཅིག་བཅས་ཡོད་པའི་ཞོགས་ཇ་དཀྱུས་
མ་ཞིག་ཡིན། དེ་ནས་ངས་གྲོང་དེ་བཅད་ནས་ལམ་ཆེན་ལ་ཕྱིན་པ་ཡིན། "ནུབ་ཕྱོགས་
རྒོད་པོ་”ཞེས་པའི་དུས་སྟོན་དེ་ད་དུང་ཚར་མི་འདུག དེར་ཕྱུགས་རིགས་ལ་ཞོན་པའི་
ཞོན་རྩལ་འགྲན་བསྡུར་ཞིག་འདུག མཆོངས་ཤིང་ཀི་ཅོར་རྒྱག་པ་དེ་དག་ཡང་བསྐྱར་
མགོ་འཛུགས་གྲབས་བྱེད་ཀྱིན་འདུག ངས་དེ་དག་རྒྱབ་ཏུ་བསྐྱུར་བ་ཡིན། ང་ནི་ངེད་
ཀྱི་ཌེན་ཝར་གྱི་ཤོག་ཁག་མཇལ་ན་འདོད། ང་ལྕགས་ལམ་བརྒལ་སའི་ཟམ་པ་ཞིག་
བརྒྱུད་ནས་ཕར་ཕྱིན། སྤྱིལ་ཁང་མང་པོ་ཡོད་ས་ཞིག་ལ་བསླེབས། དེར་རྒྱ་ལམ་དེ་
ཕྱོགས་གཉིས་སུ་གྱེས་འདུག་ལ། དེ་གཉིས་ཀ་ཌེན་ཝར་ལ་རེད། ངས་རི་བོ་རྣམས་
ལ་ལྟ་ཐུབ་པའི་རྒྱུ་མཚན་གྱིས་དེའི་ཉེ་ས་ན་ཡོད་པའི་ལམ་དེ་བདམས་པ་ཡིན། དེའི་
ཕྱོགས་སུ་རང་ཉིད་ལ་མཛུབ་སྟོན་བྱས་པ་ཡིན། ཁེ་ན་ཋི་ཁད་མངའ་སྡེ་ནས་ཡིན་
པའི་ན་གཞོན་ཞིག་གི་རླངས་འཁོར་ལ་འཕྲལ་དུ་འདུག་རྒྱུ་བྱུང་སོང༌། ཁོང་ནི་ཤར་
ཕྱོགས་ཀྱི་རྩོམ་སྒྲིག་པ་ཞིག་གི་བུ་ཡིན་པ་དང་། རླངས་འཁོར་རྙིང་གོག་ཅིག་བསྐོར་
ཏེ་རི་མོ་འབྲི་བཞིན་ལུང་པའི་ཡུལ་སྐོར་ལ་འགྲོ་གི་འདུག ཁོང་གིས་སྐད་ཆ་མང་
པོ་བཤད་ཀྱི་འདུག ང་ནི་ཆང་འཐུང་བ་དང་ས་བབ་མཐོ་བའི་རྐྱེན་ལ་བརྟེན་ནས་
ན་བྱུང་། སྐབས་གཅིག་ལ་ཧ་ལམ་ངས་རང་གི་མགོ་དེ་སྒེའུ་ཁུང་ནས་ཕྱིར་བསྲིངས་
དགོས་པ་འདྲ་ཞིག་བྱུང་། འོན་ཀྱང་ཁོང་གིས་ང་ཁ་ལོ་ར་ཌོའི་ལོང་མོནད་ས་ཁུལ་
ནས་མར་འབབ་ཏུ་བཅུག་དུས། ངས་སླར་ཡང་རྒྱུན་ལྡན་འདྲ་ཞིག་ཚོར་བྱུང་ལ།
མཐའ་ན་ང་རང་གི་འགྲུལ་བཞུད་སྐོར་གྱི་གནས་ཚུལ་ཁོང་ལ་བཤད་མགོ་བཙུགས་
པ་རེད། ཁོང་གིས་ང་ལ་བཀྲ་ཤིས་པར་ཤོག་ལབ་བྱུང་།
ལོང་མོནད་ནི་ཧ་ཅང་ཡིད་དུ་འོང་། ཧ་ལས་པའི་སྡོང་རྒན་ཞིག་གི་འོག་ཏུ་སྤང་
གི་ཉལ་ཁྲི་འདུག དེ་ནི་སྣུམ་ལྡུད་ས་ཚིགས་ཤིག་ལ་བདག་པ་རེད། ངས་དེའི་ལས་
བཅར་བ་ལ་ང་ཕ་གིར་ཉལ་ཆོག་གམ་དྲིས་སྐབས་ཁོས་ལོས་ཆོག་ཟེར། བྱས་ཙང་།
ངས་རང་གི་བལ་གྱི་སྟོད་ཐུང་ས་ལ་བཏིངས་ཤིང་། དེའི་སྟེང་དུ་རང་གི་ངོ་གདོང་གླན་
ཞིང་གྲུ་མོ་ཡ་གཅིག་ཕྱིར་བཏོན། དེ་ནས་ཉི་མ་ཚ་པོའི་འོག་ཏུ་མིག་ཡ་གཅིག་གིས་
ཡུད་ཙམ་གྱི་རིང་ལ་ཁ་བས་གཡོགས་པའི་རོག་ཁི་རི་རྒྱུད་ལ་བལྟས་པ་ཡིན།
ཆུ་ཚོད་གཉིས་ཀྱི་རིང་ལ་གཉིད་སྐྱིད་པོར་ཁུག་བྱུང་། མ་སྐྱིད་པ་གཅིག་རང་གཅིག་
ཡོད་པ་ནི་མཚམས་རེར་ཡོང་བའི་ཁ་ལོ་ར་ཌོའི་ཡུལ་གྱི་གྲོག་མ་དེ་རེད། དེ་ནས་ད་ང་
ཁ་ལོ་ར་ཌོ་ལ་ཡོད་པ་རེད་དོ།། དགའ་སྤྲོས་ཁེངས་ཏེ་བསམ་བློ་བཏང་བསྡད་ཀྱི་འདུག
དམྱལ་བ། དམྱལ་བ། དམྱལ་བ། ངས་དོན་དེ་འགྲུབ་ཀྱི་འདུག ངའི་ཤར་ཕྱོགས་ཀྱི་
མི་ཚེ་སྔོན་མའི་སྐོར་གྱི་རྨི་ལམ་སྡོམ་ཐག་འདྲ་བོས་ཁེངས་པའི་གཉིད་སྐྱིད་ཅིག་གི་
རྗེས་སུ་ང་ཡར་ལངས་པ་ཡིན། སྣུམ་ལྡུད་ས་ཚིགས་ཀྱི་བུའི་གསང་སྤྱོད་དུ་ཕྱིན་ནས་
ཁྲུས་བྱས་ཤིང་། ཝ་ཡོ་ལིན་ཞེས་པའི་རོལ་ཆས་ཤིག་དང་མཚུངས་པར་གྲ་དག་ཅིང་
འོད་འཚེར་བའི་ངང་གོམ་ཁ་ཆེན་པོར་བསྒྱུར་བ་ཡིན། ལམ་གྱི་ཁང་པ་ཞེས་པའི་ཟ་
ཁང་ཞིག་ནས་ངའི་ཚ་ཞིང་མནར་བའི་གྲོད་པའི་ནང་དུ་འཁྱག་དར་འགའ་ལྡུད་
ཆེད་བཅུད་ཅན་གྱི་འོ་མ་དཀྲུགས་མ་གར་པོ་ཞིག་བླངས་པ་ཡིན།
སྟབས་ལེགས་པ་ཞིག་ལ། ཁ་ལོ་ར་ཌོའི་བུ་མོ་ཧ་ཅང་མཛེས་མ་ཞིག་གིས་འོ་མ་
དེ་བསྲུབས་པ་རེད་ལ། མོ་རང་ཧ་ཅང་འཛུམ་དམུལ་དམུལ་བྱེད་མཁན་ཞིག་ཀྱང་
རེད། ང་ནི་ཧ་ཅང་དགའ་བྱུང་ལ། མདང་དགོང་གི་དེའི་ཚབ་ལ་ཕན་བྱུང་། ངས་
ཁེར་བཤད་བྱས་པ་ཡིན། ཨ་མ་མ། ཌེན་ཝར་དེ་ག་འདྲ་ཡིན་ནམ། དེ་ནས་ང་ལམ་
ཚ་པོ་དེའི་སྒང་ལ་བུད་ཅིང་། ཕོ་ལོ་སོ་ལྔ་ཙམ་ཡིན་པའི་ཌེན་ཝར་གྱི་ཚོང་པ་ཞིག་
གིས་བསྐོར་བའི་རླངས་འཁོར་གསར་པ་གསར་རྐྱང་ཞིག་ལ་བསྡད་ནས་ཕྱིན་པ་
ཡིན། ཁོང་རྒྱུག་ཚད་བདུན་ཅུའི་ཐོག་འདུག ངའི་གང་སར་ཚ་ཤར་བརྒྱུགས། ངས་
སྐར་མ་བརྩིས་ཏེ་མེལ་ལེའི་གྲངས་ཀ་ནས་འཐེན། ངའི་མདུན་ཕྱོགས་ཀྱི་ཐག་རིན་ཡོད་
པའི་ཨེ་སེ་ཋེ་སི་ཞེས་པའི་གྲོང་སྡེའི་སྤྱི་གླིང་གི་གངས་རིའི་འདབས་ན་ཆགས་
པའི་གསེར་མདོག་གི་གྲོ་ཞིང་གཡོ་བ་དེ་ཚོའི་རྒྱབ་ནས། ངས་མཐའ་མ་དེར་ཌེན་
ཝར་དྲིན་ཆེན་དེ་མཐོང་རྒྱུ་ཡིན་པ་རེད། དེའི་མཚན་མོ་དེར་ང་རང་ཌེན་ཝར་གྱི་
ཆང་ཁང་ཞིག་ཏུ་ཤོག་ཁག་གི་མི་ཚང་མ་དང་ལྷན་དུ་ཡོད་པའི་འཆར་སྣང་ཞིག་
བསྒོམས་པ་ཡིན། ཁོང་ཚོའི་མིག་ལ་ང་ནི་བཀའ་ཚིག་ནག་པོ་སྤེལ་སླད་ས་གཞིའི་
ཁྱོན་ལ་ཞབས་ཐང་གིས་ཕེབས་པའི་ལུང་སྟོན་བླ་མ་དེ་དང་འདྲ་བར་ཁྱད་མཚར་
དང་རྙིང་ཧྲུལ་ཞིག་ཡིན་རྒྱུ་རེད། ང་ལ་ཡོད་པའི་བཀའ་ཚིག་ཉག་ཅིག་ནི་“ཨ་མ་
མ་”ཞེས་པ་དེ་རེད། མི་དེ་དང་ངེད་གཉིས་ཀྱིས་རང་རང་གི་མི་ཚེའི་ནང་གི་འཆར་
གཞིའི་སྐོར་ལ་ཁ་བརྡ་སྐྱིད་ལ་རིང་བ་ཞིག་བྱས་པ་ཡིན། ཅང་མ་འགོར་བར་ང་ཚོ་
ནི་ཌེན་ཝར་གྱི་ཕྱི་རོལ་ན་ཡོད་པའི་ཤིང་ཏོག་སྡེབ་ཚོང་གི་ཁྲོམ་ར་བརྒྱུད་ནས་
འགྲོ་བཞིན་འདུག་ལ། དེར་དུད་ཁུང་དང་། དུ་བ། ལྕགས་ལམ་ར་བ། ས་ཕག་དམར་
པོ་ཅན་གྱི་ཁང་པ་བཅས་འདུག དེ་ནས་ཐག་རིང་བ་ཞིག་ན་གྲོང་ཁྱེར་དཀྱིལ་གྱི་
རྡོ་སྐྱ་བོའི་ཁང་བརྩེགས་རྣམས་འདུག ད་ཆ་ང་ནི་ཌེན་ཝར་ལ་ཡོད་པ་རེད། ཁོང་
གིས་ང་ལམ་ཁ་ལ་རི་མར་ཞེས་པའི་སྟེང་ནས་འབབ་ཏུ་བཅུག་སོང་། འཇིག་རྟེན་
འདིའི་སྟེང་གི་ཧ་ལས་པའི་འཛུམ་དམུལ་ཆེ་ཤོས་ཤིག་དང་བཅས་ལ་རི་མར་ལམ་
ཁའི་སྟེང་གི་ཕམ་པའི་མི་རབས་ཀྱི་ཕྱུགས་རྫི་རྣམས་དང་སྤྲང་རྒན་རྣམས་ཀྱི་ཁྲོད་
དུ་གོམ་ཁ་བསྒྱུར་བ་ཡིན།

ལེའུ་དྲུག་པ།

སྐབས་དེ་དུས་ངས་ད་ལྟ་ངོ་ཤེས་པ་ཇི་བཞིན་ཌིན་ངོ་ཤེས་ཀྱི་མེད། ངས་ཐོག་མར་བྱེད་
འདོད་པ་ནི་ཆ་ཌི་ ཁིང་ལ་འབྲེལ་བ་བྱེད་རྒྱུ་དེ་ཡིན། ངས་འབྲེལ་བ་བྱས་པ་ཡིན།
ངས་ཁོང་གི་ཁྱིམ་ལ་ཁ་པར་བཏང་ནས་ཁོང་གི་ཨ་མ་དང་སྐད་ཆ་བཤད་པ་ཡིན།
མོས་ "ཅིའི་ཕྱིར། སལ། ཁྱེད་ཀྱིས་ཌེན་ཝར་ན་ཅི་ཞིག་བྱེད་ཀྱིན་ཡོད།” ཅེས་བཤད་
སོང་། ཆ་ཌི་ནི་སྐྲ་སེར་གྱི་བུ་སྐམ་རིད་ཅིག་ཡིན་ལ། ཁོང་ལ་ཁྱད་མཚར་བའི་གདོན་
འདྲེའི་སྨན་པའམ་ལྷ་བ་ལྟ་བུའི་ངོ་གདོང་ཡོད་པ་ཞིག་ཡིན་ལ། དེ་ནི་ཁོང་གིས་མིའི་
རིགས་རིག་པ་དང་ཨ་རིའི་གདོད་མའི་མི་རིགས་ཀྱི་གདོད་མའི་ལོ་རྒྱུས་སློབ་འདོད་
ཀྱི་དོ་སྣང་ཡོད་པ་དེ་དང་ཆ་འགྲིག་པ་ཞིག་རེད། ཁོའི་གསེར་མདོག་སྐྲ་ལོ་རྣམས་ཀྱི་
འོག་ཏུ་སྣ་དེ་ལྷོད་པོ་དང་ཧ་ལམ་འོ་མའི་མདངས་ལྟར་དཀར་སེང་བ་ཞིག་དང་བཅས་
འབུར་དུ་ཐོན་ཡོད། ཁོ་ལ་ནུབ་ཕྱོགས་པའི་འཇོན་ཐང་ལྡན་པའི་མཛེས་ཉམས་དང་
གཟི་བརྗིད་དེ་ཡོད་ལ། ཁོང་གིས་ལམ་གྱི་མགྲོན་ཁང་རྣམས་སུ་གཞས་འཁྲབ་ཅིང༌།
རྐང་རྩེད་སྤོ་ལོའང་ཅུང་ཟད་རྩེ་བ་རེད། ཁོང་གིས་སྐད་ཆ་བཤད་དུས་སྣ་སྐད་འདར་
ནས་ཐོན་ཡོང་། “སལ། ཐང་ཆེན་པོའི་གདོད་མའི་མི་རིགས་ཀྱི་སྐོར་ལ་ང་དགའ་བའི་
དོན་དག་ནི་དུས་རྒྱུན་དུ་ཁོང་ཚོས་མགོ་ལྤགས་བཀོག་པའི་གྲངས་ཀ་ལ་སྤོབས་པ་
ཆེན་པོས་ངོམ་བཤད་བྱས་རྗེས་ངོ་ཚ་ནས་ཤི་འགྲོ་བ་དེ་རེད། སྐུ་ཞབས་རོག་སི་ཋོན་གྱི་
དེབ་"རྒྱང་རིང་ནུབ་ཕྱོགས་ཡུལ་གྱི་མི་ཚེ་"ཞེས་པའི་ནང་དུ་གདོད་མའི་མི་ཞིག་གིས་
མགོ་ལྤགས་ཧ་ཅང་མང་པོ་བླངས་པའི་རྒྱུ་མཚན་གྱིས་ངོ་ཚ་ནས་གདོང་པ་དམར་པོ་
ཁྲག་ཏུ་གྱུར་བ་དང་། ལྐོག་ཏུ་ཡིབ་ནས་རང་གི་བྱས་རྗེས་རྣམས་ཀྱི་རྒྱལ་ཁ་ངོམ་ཕྱིར་
ཁོང་ཐང་ཆེན་པོའི་ཁྲོད་དུ་ཆེས་མགྱོགས་པོར་བརྒྱུགས་པ་རེད། དམྱལ་བ། དེས་ང་
ལ་ཟ་འཕྲུག་བསླངས་སོང་།"
གཉིད་འབབ་པའི་ཌེན་ཝར་གྱི་ཕྱི་དྲོ་དེར་ཆ་ཌི་ཡི་ཨ་མ་ལགས་ཀྱིས་ཁོང་རྙེད་
འདུག ཁོང་གིས་ས་གནས་ཀྱི་འགྲེམས་སྟོན་ཁང་ཞིག་ཏུ་གདོད་མའི་མི་རིགས་ཀྱི་
སླེ་བོ་བཟོ་སྟངས་སྐོར་ལ་ལས་ཀ་བྱེད་ཀྱིན་འདུག ངས་ཁོ་ལ་ཁ་པར་བཏང་པ་ཡིན།
ཁོང་བསླེབས་བྱུང་། རི་བོའི་ཁྲོད་དུ་གདོད་མའི་མི་རིགས་ཀྱི་ཅ་དངོས་སྔོག་ཆེད་
འགྲུལ་བཞུད་བྱས་མྱོང་བའི་རླངས་འཁོར་རྙིང་པ་སྒོ་གཉིས་ཅན་གྱི་ཧྥོརད་རྟགས་
ཅན་དེ་བསྐོར་ནས། ང་དེའི་ནང་དུ་བླངས་བྱུང་། ཁོང་གིས་ཇིན་གྱི་དོར་མ་ཞིག་གོན་
ཞིང་གད་མོ་འཚེར་འཚེར་བྱས་ནས་རླངས་འཁོར་འབབ་ཚིགས་ལ་བསླེབས་བྱུང་།
ང་ནི་ངའི་འགྲུལ་བཞུད་རས་ཁུག་སྟེང་བསྡད་ཅིང་། ཤ་ཡེན་གྱི་སྤྱི་སྤྱོད་རླངས་འཁོར་
འབབ་ཚིགས་སུ་ང་དང་མཉམ་དུ་ཡོད་པའི་མཉན་པ་དེ་རང་ལ་སྐད་ཆ་བཤད་
ནས། སྐྲ་སེར་མ་དེ་ལ་ཅི་ཞིག་བྱུང་བའི་སྐོར་ཁོང་ལ་དྲིས་ནས་བསྡད་ཡོད། ཁོང་ཧ་
ཅང་ཉོབ་འདུག་ལ། ང་ལ་ལན་བརྒྱབ་མ་སོང་། ཆ་ཌི་དང་ངེད་གཉིས་ཁོང་གི་རླངས་
འཁོར་ཆུང་བ་དེའི་ནང་ལ་འཛུལ་ཞིང་། ཁོང་གིས་ཐོག་མར་བྱེད་དགོས་པའི་ལས་ཀ་
ནི་མངའ་སྡེའི་སྤྱི་ཁང་དུ་ཕྱིན་ནས་ས་ཁྲ་འགའ་ལེན་དགོས་འདུག དེ་ནས་སློབ་
གྲྭའི་དགེ་རྒན་རྙིང་པ་ཞིག་ལ་ཐུག་དགོས་པ་རེད། དེ་དང་དེ་སོགས་རེད། དེ་ནས་
ངས་གང་བྱེད་འདོད་པ་ཉག་གཅིག་ནི་སྦི་རག་ཅིག་འཐུང་རྒྱུ་དེ་རེད། ངའི་སེམས་
ཀྱི་སྦུག་ན་ཡོད་པ་ནི་དྲན་པ་རྒོད་པོ་ཅིག་སྟེ། ཌིན་གང་དུ་ཡོད། ཌིན་གྱིས་ད་ཅི་
ཞིག་བྱེད་ཀྱིན་ཡོད། རྒྱུ་མཚན་ཁྱད་མཚར་འགའ་ཞིག་ལ་བསྙད་ནས་ཆ་ཌི་ལགས་
ཀྱིས་ད་ནས་བཟུང་སྟེ་ཌིན་དང་གྲོགས་པོ་བྱེད་རྒྱུ་མིན་པའི་ཐག་གཅོད་བྱས་པ་རེད།
མཐའ་ན་ཁོང་གིས་ཌིན་གང་དུ་བསྡད་ཡོད་མེད་ཀྱང་མི་ཤེས།
“ཁར་ལོ་ མག་སི་འདིར་འདུག་གམ།
"ལགས་འདུག” འོན་ཀྱང་ད་ལྟ་ཁོང་གིས་ཁོང་ལའང་སྐད་ཆ་བཤད་ཀྱིན་ཡོད་
པ་མ་རེད། འདི་ནི་ཆ་ཌི་ ཁིང་སྤྱིའི་ཆ་ནས་ང་ཚོའི་ཤོག་ཁག་ནས་ཕྱིར་འཐེན་བྱེད་
པའི་མགོ་འཛུགས་དེ་རེད། ངས་ཉིན་དེའི་ཕྱི་དྲོར་ཁོའི་ཁང་པའི་ནང་དུ་གཉིད་ཐུང་
ཞིག་རྒྱག་རྒྱུ་བྱས་ཡོད། ཡ་གིའི་ཁོལ་ཧྥག་སི་འཕྲེད་ལམ་སྟེང་ན་ཋིམ་ གྷེ་རེ་ལ་སྡོད་
ཤག་ཅིག་ཡོད་པ་དེ་ང་ལ་སྒུག་བཞིན་ཡོད་ཚུལ་དང་། རོ་ལནད་མེ་ཇོར་ཡང་དེར་
སྡོད་བཞིན་པ། ཁོང་ཡང་ང་དེར་འཛོམས་ཕྱིར་སྒུག་བཞིན་ཡོད་པའི་སྐད་ཆ་འདུག
ངའི་མཐོང་སྣང་ལ་འདི་ན་ལྐོག་ཇུས་འདྲ་པོ་ཞིག་ཡོད་པ་ཚོར་བྱུང་། ལྐོག་ཇུས་དེ་
ནི་ཤོག་ཁག་གི་ནང་སྐོར་ཁག་གཉིས་སུ་གྱེས་འདུག་སྟེ། ཆ་ཌི་ ཁིང་དང་། ཋིམ་ གྷེ་རེ།
རོ་ལནད་ མེ་ཇོར། དེ་དང་མཉམ་དུ་རའོ་ལིན་སི་མིང་སྲིང་རྣམས་ཡོད་པ་རེད། ཁོང་
ཚོས་སྤྱིའི་ཆ་ནས་ ཌིན་ མོ་རི་ཡར་ཋི་དང་། ཁར་ལོ་ མག་སི་གཉིས་ལ་ཁ་ཡ་མི་བྱེད་
རྒྱུའི་མོས་མཐུན་བྱས་འདུག ང་ནི་ཁྱད་མཚར་བའི་དམག་འཁྲུག་འདིའི་དཀྱིལ་དུ་
འཕངས་འདུག
འདི་ནི་སྤྱི་ཚོགས་སྤྱོད་ལམ་གྱི་དམག་འཁྲུག་ཅིག་རེད། ཌིན་ནི་ལ་རི་མར་ལམ་
ཁའི་སྟེང་གི་ཆེས་སྤྲང་པོ་སྤྲང་ནག་ཆང་རྐྱལ་ཞིག་གི་བུ་རེད། ཌིན་ནི་ངོ་མ་བཤད་ན་
སྤྱིའི་ཆ་ནས་ལ་རི་མར་ལམ་ཁ་དང་དེའི་གཡས་གཡོན་ནས་འཚར་ལོངས་བྱུང་བ་
རེད། ཁོང་གིས་རང་གི་ཨ་ཕ་གློད་གྲོལ་ཡོང་ཆེད་ལོ་ན་དྲུག་ཡིན་དུས་ཁྲིམས་ཁང་ལ་
ཞུ་གཏུགས་བྱས་མྱོང་ཡོད་པ་རེད། ཁོང་གིས་ལ་རི་མར་ལམ་ཁའི་སྲང་ལམ་དག་ཏུ་
སློང་མོ་བརྒྱབ་ཅིང༌། དེའི་སྒོར་མོ་ཡང་གྲོགས་པོ་རྙིང་པ་ཞིག་དང་ལྷན་དུ་ཤེལ་དམ་
ཆག་པོ་རྣམས་ཀྱི་ཁྲོད་དུ་སྒུག་བཞིན་པའི་རང་གི་ཕ་ལ་ཁུ་སིམ་མེར་འཁྱེར་མྱོང་
ཡོད་པ་རེད། དེ་ནས་ཌིན་འཚར་ལོངས་བྱུང་དུས། གྷེ་ལེ་ནར་མ་ལམ་ཁའི་སྟེང་དུ་
ཡོད་པའི་པོལ་ཁང་དག་ལ་འཁོར་མགོ་བཙུགས་པ་རེད་ལ། ཌེན་ཝར་གྲོང་ཁྱེར་ནང་
དུ་རླངས་འཁོར་བརྐུས་ནས་ཨང་དང་པོ་ཆགས་པ་དང་། བཅོས་སྒྱུར་ཁང་ལ་ཕྱིན་
པ་རེད། ལོ་བཅུ་གཅིག་ནས་བཅུ་བདུན་བར་དུ་ཁོང་ནམ་རྒྱུན་བཅོས་སྒྱུར་ཁང་དུ་
ཡོད་པ་རེད། ཁོང་གི་ཆེད་མཁས་ནི་རླངས་འཁོར་བརྐུ་བ་དང་། ཕྱི་དྲོའི་ཆ་ལ་མཐོ་
སློབ་གྲོལ་ནས་ཡོང་གི་ཡོད་པའི་བུ་མོ་འཚོལ་བ། དེ་དག་རླངས་འཁོར་ལ་བཅུག་
ནས་རི་མགོར་འགྲོ་བ། དེ་ལ་འཁྲིག་པ་སྤྱོད་པ། ཚུར་ལོག་ནས་གྲོང་ཁྱེར་ནང་གི་
མགྲོན་ཁང་སྟོང་པ་གང་རག་རག་གི་ཁྲུས་གཞོང་དུ་ཉལ་བ་བཅས་རེད། ཁོང་གི་ཨ་
ཕ་ནི་སྐབས་གཅིག་ལ་ལས་ལ་བརྩོན་ཞིང་བཀུར་འོས་པའི་ལྕགས་ཀྲིན་གྱི་མགར་
བ་ཞིག་རེད། དེ་ནས་རྒུན་ཆང་འཐུང་བའི་ཆང་རྐྱལ་ཞིག་ཆགས་པ་རེད། དེ་ནི་ཨ་
རག་གི་ཆང་རྐྱལ་ལས་ཀྱང་སྡུག་ག་རེད། དེ་ནས་མེ་འཁོར་གྱི་དོ་སྒམ་ལ་ཞུགས་
ནས་དགུན་ཁར་ཋེག་ས་སི་ལ་ཕྱིན་ཞིང་དབྱར་ཁར་ཌེན་ཝར་ལ་ཚུར་ལོག་པའི་ལས་
ཀ་ལ་ཕབ་པ་རེད། ཌིན་ལ་ཁོང་གི་ཨ་མ་འདས་པོའི་ཕྱོགས་ཀྱི་སྤུན་ཞིག་ཡོད་པ་རེད།
ཨ་མ་ནི་ཁོང་ཆུང་དུས་ནས་གྲོངས་པ་རེད། འོན་ཀྱང་ཁོང་ཚོ་ཌིན་ལ་མི་དགའ་བ་
རེད། ཌིན་གྱི་གྲོགས་པོ་ཉག་གཅིག་ནི་པོལ་ཁང་གི་བུ་དེ་ཚོ་རེད། ཨ་མེ་རི་ཀའི་
དྲང་སྲོང་གི་རིགས་གསར་པ་ཞིག་དང་འདྲ་བའི་ཧ་ལས་པའི་ངར་ཤུགས་ཡོད་པའི་
ཌིན་དང་དེ་བཞིན་ཁར་ལོ། དེ་ནས་པོལ་ཁང་གི་ཤོག་ཁག་དང་བཅས་པ་ནི་ལོ་དེའི་
ཌེན་ཝར་གྱི་ས་འོག་གདོན་འདྲེ་རྣམས་རེད། འདི་དག་ཆེས་ཡིད་དུ་འོང་བའི་ངང་
ནས་མཚོན་ཆེད་དུ་ཁར་ལོ་ལ་གྷ་རནད་ལམ་ཁའི་སྟེང་དུ་འོག་ཁང་གི་སྡོད་ཤག་
ཅིག་ཡོད་པ་རེད། ང་ཚོ་ཚང་མ་དེར་འཛོམས་ཤིང་ཞག་མ་མང་པོར་ནམ་ལངས་
ལངས་བར་དུ་སྡོད་ཀྱི་རེད། དེ་ནི་ཁར་ལོ་དང་ཌིན། ང་། ཋོམ་ སི་ནར་ཁ། ཨེ་ཌི་ ཌན་
ཁེལ། རོ་ཡེ་ ཇོན་སོན་རེད། འདིའི་གྲས་ཀྱི་གཞན་མང་པོ་ནི་རྗེས་ནས་ཡོང་གི་རེད།
ཌེན་ཝར་གྱི་ངའི་ཕྱི་དྲོ་ཐོག་མ་དེར་ང་ཆ་ཌི་ ཁིང་གི་ཁང་མིག་ཏུ་གཉིད་ཁུག་
པ་ཡིན་ལ། དེ་དུས་ཁོང་གི་ཨ་མས་འོག་ཁང་དུ་མོའི་ཁྱིམ་ལས་རྣམས་བྱེད་པར་ཕྱིན་
སོང་། ཆ་ཌི་ལགས་ཀྱིས་དཔེ་མཛོད་ཁང་དུ་ལས་ཀ་བྱས་པ་རེད། ཟླ་བདུན་པའི་ནང་
མཐོ་སྒང་གི་ཐང་ཆེན་འདིར་ཕྱི་དྲོར་ཚ་བ་ཆེ། ཆ་ཌི་ཡི་ཕའི་གསར་བཏོད་དེ་མེད་
པ་ཡིན་ན་ང་གཉིད་ཁུག་ཡོད་ཀྱི་མ་རེད། ཆ་ཌི་ཡི་ཕ་ནི་མི་གཤིས་བཟང་པོ། ལོ་ན་
བདུན་ཅུའི་ནང་ཡོད་པ། ལོ་ལོན་དང་ཉམ་ཐག སྐམ་པོ་དང་ངང་རིང་། དགའ་སྣང་
ལྷོད་ལྷོད་ཅིག་དང་མཉམ་དུ་སྒྲུང་འཆད་པ། སྒྲུང་ཡང་ཡག་པོ་ཡིན་པ། དེ་ཡང་[ཆིག་
སྟོང་བརྒྱད་བརྒྱ་]བརྒྱད་ཅུ་གྱ་གྲངས་ཀྱི་ནང་ལ་ཁོང་ནོར་ཐ་ ཌ་ཁོ་ཋའམ་བྱང་ཌ་ཁོ་
ཋའི་རྩྭ་ཐང་གི་བྱིས་དུས་མི་ཚེ་སྟེ། དེ་དུས་ཉི་མ་བསྐྱལ་སླད་ཁོང་རྟེའུ་ལ་སྒལ་སྟོང་དུ་
ཞོན་པ་དང་། དབྱུག་པ་འཁྱེར་ནས་ཁྱི་སྤྱང་དེད་པའི་སྐོར་རེད། ཕྱིས་སུ་ཁོང་ཨོག་ལ་
ཧོ་མ་མངའ་སྡེའི་སྟོད་སྣེའི་ས་ཁུལ་དུ་གྲོང་གསེབ་སློབ་གྲྭའི་དགེ་རྒན་དུ་གྱུར་ཅིང་།
མཐའ་མ་དེར་ཌེན་ཝར་གྱི་ཅ་ལག་མང་པོའི་ཚོང་པ་ཞིག་ཆགས་པ་རེད། ཁོང་ལ་
ད་དུང་ཁོང་གི་ལས་ཁུངས་རྙིང་པ་དེ་སྲང་ལམ་གཤམ་ན་རླངས་འཁོར་འཇུག་
ཁང་ཞིག་གི་སྟེང་དུ་ཡོད་ཅིང་། ལས་ཅོག་སྟེང་ཁེབས་ཅན་དེ་ད་དུང་དེར་ཡོད་ལ།
དེའི་མཉམ་དུ་འདས་དུས་ཀྱི་སྒོར་མོ་བཟོ་བྱད་དང་དགའ་སྣང་གི་ཤོག་གུ་རྡུལ་གྱིས་
ཁེངས་པ་གྲངས་ལས་འདས་པ་འདུག ཁོང་གིས་དམིགས་བསལ་གྱི་གྲང་གློག་ཅིག་
གསར་བཏོད་བྱས་འདུག ཁོང་གིས་རླུང་འཁོར་དཀྱུས་མ་ཞིག་སྒེའུ་ཁུང་གི་ཕྱི་སྒྲོམ་
ལ་བཅུག་ཅིང་། གང་ལྟར་ཟིར་སྒྲ་ཅན་གྱི་རླུང་འཁོར་གྱི་འདབ་མ་རྣམས་ཀྱི་མདུན་
གྱི་ཐག་འཁྱིལ་བརྒྱུད་ནས་ཆུ་འཁྱག་སྤེལ་བཅུག་འདུག དེའི་གྲུབ་འབྲས་ནི་རླུང་
འཁོར་ནས་ཁྲུ་བཞི་ཡི་ནང་ཚུད་ལ་ཧ་ཅང་ཡག་པོ་འདུག དེ་ནས་ཆུ་དེ་ཉི་མ་ཚ་བོའི་
ཁྲོད་དུ་རླངས་པ་ཆགས་ཡོད་བཟོ་འདུག་ལ། ཁང་པའི་འོག་གི་མ་ཁང་ནི་རྒྱུན་ལྡན་
བཞིན་ཚ་པོ་རེད། འོན་ཀྱང་ང་ནི་རླུང་འཁོར་གྱི་འོག་དེ་ག་རང་དུ་ཆ་ཌི་ལགས་ཀྱི་
ཉལ་ཁྲིའི་སྟེང་ཉལ་ཡོད་ལ། དེ་དང་ཆབས་གཅིག་ཇར་མན་གྱི་སྙན་ངག་མཁན་
གྷོ་ཐེའི་དབུ་བརྙན་ཞིག་གིས་ང་ལ་ཅེར་འདུག ང་བདེ་པོའི་ངང་ནས་གཉིད་དུ་
ཡུར་ཞིང་། སྐར་མ་ཉི་ཤུའི་རྗེས་སུ་འཁྱག་ནས་འཆི་བར་གཏུགས་སྐབས་ང་གཉིད་
སད་བྱུང་། ངས་ཉལ་ཆས་གོན་པ་ཡིན་མོད་ད་དུང་འཁྱག་གི་འདུག མཐའ་མ་དེར་
ཧ་ཅང་གྲང་ཆེ་སྟབས་ང་གཉིད་ཁུག་ཐུབ་ཀྱི་མི་འདུག དེ་ནས་ང་འོག་ཁང་ལ་
ཕྱིན་པ་ཡིན། རྒད་པོ་དེས་ཁོང་གི་གསར་བཏོད་དེས་ལས་ཀ་ཇི་འདྲ་བྱེད་མིན་དྲིས་
སོང་། དེས་དམྱལ་བ་ལས་ཀ་ཡག་པོ་བྱེད་ཀྱི་འདུག་ཅེས་ལབ་པ་ཡིན། དེ་ནི་འོས་
ཤིང་འཚམས་པ་ཞིག་རེད་ཅེས་པའི་དོན་ཡིན། ང་མི་དེ་ལ་དགའ། ཁོང་གི་དྲན་པ་
སྐྱོ་པོ་འདུག “ངས་སྔོན་མར་ནག་ཐིག་གསུབ་བྱད་ཅིག་བཟོས་པ་ཡིན་ལ། དེ་ནས་
བཟུང་ཤར་ཕྱོགས་ཀྱི་བཟོ་གྲྭ་ཆེན་པོ་རྣམས་ཀྱིས་རྐུ་བཤུས་བྱས་འདུག ད་ལྟའི་ལོ་
ངོ་འགའ་ཡི་རིང་ལ་ངས་དེའི་ཐོག་ནས་ཚུར་ལེན་རྒྱུའི་ཐབས་ཤེས་བྱེད་མུས་ཡིན།
ང་ལ་ཁྲིམས་རྩོད་པ་བཟང་པོ་ཞིག་གླ་རྒྱུར་འདང་ངེས་ཀྱི་སྒོར་མོ་ཞིག་ཡོད་ན། ..."
འོན་ཀྱང་ཁྲིམས་རྩོད་པ་བཟང་པོ་ཞིག་གླ་རྒྱུའི་དུས་ཚོད་ཡོལ་ཚར་འདུག དེ་ནས་
རང་ཁྱིམ་དུ་ཡིད་ཞུམ་བཞིན་བསྡད་འདུག དེའི་དགོང་མོར་ཁོང་གི་ཨ་མས་བཟོས་
པའི་དགོང་ཟས་ཧ་ལས་པ་ཞིག་ང་ཚོས་ཟས་པ་ཡིན། ཤྭ་བའི་ཤ་བསྲེགས་པ་དེ་ནི་
ཆ་ཌི་ལགས་ཀྱི་ཨ་ཁུས་རི་མགོ་ནས་མེ་མདའ་བརྒྱབ་ནས་བསད་པ་ཞིག་རེད། འོན་
ཀྱང་ཌིན་གང་དུ་ཡོད་པ་རེད།

ལེའུ་བདུན་པ།

དེའི་རྗེས་ཀྱི་ཉིན་བཅུ་ནི་ཇི་ལྟར་རྩོམ་པ་པོ་ཌ་བྷོལ་ལུ་སི་ཧྥིལད་སི་ཡིས་བཤད་
པ་ལྟར། "ཡོང་ངེས་པའི་ཉེན་ཁ་དང་འཕྲད་པ་”ཞེས་པ་ལྟར་དང་སྨྱོན་པ་རེད། ང་
རོ་ལནད་ མེ་ཇོར་དང་ལྷན་དུ་ཋིམ་ གྷེ་རེ་ཡི་གྲོགས་པོ་ཚོར་བདག་པའི་སྡོད་ཤག་
དངོས་གནས་ཆེ་ཉམས་དོད་པ་དེར་སྤར་བ་ཡིན། ང་ཚོ་རེ་རེ་ལ་ཉལ་ཁང་རེ་ཡོད་
ཅིང་། འཁྱག་དར་གྱི་སྒམ་གྱི་ནང་དུ་ཟ་མ་བཅུག་པའི་ཐབ་ཚང་ཆུང་ཆུང་ཞིག་
འདུག དེ་ནས་ཚོམས་ཆེན་ཧ་ཅང་ཆེན་པོ་ཞིག་ཡོད་པ་དེར་མེ་ཇོར་རང་ཉིད་ཀྱིས་
དར་གོས་ཀྱི་ནང་ལྭ་གོན་ནས་རྩོམ་པ་པོ་ཧེ་མིང་ཝེའི་ལུགས་སྲོལ་ཅན་གྱི་སྒྲུང་ཐུང་
རྗེས་མ་རྣམས་འབྲི་ཞིང་། ཁོང་ནི་རླུང་རྐྱལ་ཞིག་དང་གདོང་པ་དམར་པོ། ཡོད་ཚད་
ལ་ཚིག་པ་ཟ་མཁན་གྱི་རྒྱགས་རིལ། མཚན་མོའི་སྐབས་སུ་མི་ཚེ་ངོ་མས་ཁོང་ལ་
སྤྲོ་སྣང་གིས་གཏུགས་པའི་ཚེ་ན་འཇིག་རྟེན་འདིའི་ཆེས་ཡིད་དུ་འོང་ཞིང་བག་བྲོ་
བའི་འཛུམ་དེ་སྟོན་ཐུབ་མཁན་ཞིག་རེད། དེ་ལྟར་ཁོང་ནི་རང་གི་ཅོག་ཙེའི་འགྲམ་
དུ་བསྡད་ཅིང་། ངས་ནི་རས་ཀྱི་དོར་མ་གཅིག་པུ་གོན་ནས་མཐུག་ཅིང་འཇམ་པའི་
ས་གདན་སྟེང་དུ་ཡར་ལྡིང་མར་ལྡིང་བྱས་པ་ཡིན། ཁོང་གིས་ཐེངས་དང་པོར་ཌེན་
ཝར་ལ་སླེབས་མཁན་གྱི་མི་ཞིག་གི་སྐོར་ལ་སྒྲུང་ཞིག་བྲིས་ཚར་ཙམ་རེད། མི་དེའི་
མིང་ལ་ཧྥིལ་ཟེར། ཁོང་གི་འགྲུལ་རོགས་ནི་མིང་ལ་སམ་ཟེར་བའི་མི་ལྐོག་གྱུར་
བ་ཞིག་དང་ཁུ་སིམ་པོ་ཞིག་རེད། ཧྥིལ་ནི་ཌེན་ཝར་གྲོང་ཁྱེར་ལ་ཆ་རྒྱུས་ལེན་ཆེད་
ཕྱི་རོལ་ཏུ་ཕྱིན་ཅིང་། སྒྱུ་རྩལ་པ་འདྲ་པོའི་རིགས་དང་ལྷན་དུ་འཁོར་ནས་བསྡད། དེ་
ནས་ཁོང་ཚུར་མགྲོན་ཁང་ལ་ལོག ཡིད་སྐྱོ་བའི་ངང་ནས་བཤད་རྒྱུར། “སམ། ཁོང་ཚོ་
འདི་ན་ཡང་འདུག” ཅེས་བཤད། སམ་གྱིས་སྐྱོ་བ་དང་བཅས་སྒེའུ་ཁུང་གི་ཕྱི་རོལ་
ལ་བལྟས་ནས་འདུག "ལགས་འདུག་" སམ་གྱིས་དེ་ལྟར་བཤད་། "ངས་ཧ་གོ་གི་ཡོད།"
ད་གནད་དོན་ནི་སམ་གྱིས་འདི་དག་ཤེས་རྒྱུ་ལ་ཕྱི་རོལ་ལ་ཕྱིན་ནས་བལྟ་དགོས་ཀྱི་
ཡོད་པ་མ་རེད། སྒྱུ་རྩལ་པ་འདྲ་པོའི་རིགས་ནི་ཨ་མེ་རི་ཀའི་ས་ཆ་གང་ས་གང་ས་ལ་
ཡོད་ཅིང་། དེ་དག་གིས་ཨ་མེ་རི་ཀའི་ཟུངས་ཁྲག་འཇིབ་ཀྱིན་ཡོད་པ་རེད། མེ་ཇོར་
དང་ངེད་གཉིས་བཟང་ས་ཡག་པོ་ཡིན་ལ། ཁོང་གིས་ང་ནི་སྒྱུ་རྩལ་པ་འདྲ་བོའི་རིགས་
ལས་ཆེས་རྒྱང་རིང་ཤོས་ཀྱི་དངོས་པོ་དེ་ཡིན་པར་བསམས་ཡོད་པ་རེད། མེ་ཇོར་ནི་ཧེ་
མིང་ཝེ་ཇི་བཞིན་རྒུན་ཆང་ཡག་པོ་ལ་དགའ་བ་རེད། ཁོང་གིས་ཉེ་ཆར་ཕ་རན་སི་
རྒྱལ་ཁབ་ལ་བསྐྱོད་པའི་སྐོར་དགའ་སྤོབས་ཀྱིས་རྗེས་དྲན་བྱས་སོང་། “ཨོ། སལ། ངེད་
གཉིས་རྒུན་ཆང་བཟང་པོ་ཕའི་ཉོན་ཌི་སི་ན་ཧྥ་ཞེས་པ་དང་བཅས་བྷ་སེ་ཁ་ཡུལ་གྱི་
ས་མཐོ་ས་ཞིག་ལ་སྡོད་ཐུབ་པ་ཡིན་ན། དེ་ནས་ཁྱེད་ཀྱིས་དོ་འདྲེན་ལྕགས་སྒམ་མ་
ཡིན་པའི་དོན་དག་གཞན་པ་ཡོད་པའང་ཤེས་ཀྱི་རེད།” ཅེས་ཟེར།
"ངས་དེ་ཧ་གོ་གི་ཡོད། འོན་ཀྱང་ང་ནི་དོ་འདྲེན་ལྕགས་སྒམ་དེ་དག་ལ་དགའ་
བའི་རྐྱེན་གྱིས་རེད། ང་ནི་དེ་དག་གི་སྟེང་དུ་འཁོད་པའི་ཡི་གེ་རྣམས་ཀློག་རྒྱུར་དགའ་
ཞིང་དཔེར་ན། ‘མི་སུ་རི་ཞི་བདེ་རྒྱ་མཚོ།' 'རླབས་ཆེ་བའི་བྱང་ཕྱོགས།' 'རོག་ ཨའེ་
ལནད་ལམ་བུ་ ལྟ་བུ་རེད། དཀོན་མཆོག་མཁྱེན། མེ་ཇོར། ང་འདི་ལ་རླངས་འཁོར་
སྒུག་བསྐྱོད་བྱེད་བཞིན་ཡོང་བའི་རིང་ལ་བྱུང་བའི་གནས་ཚུལ་ཚང་མ་ངས་ཁྱོད་
ལ་ཤོད་ཐུབ་ན།"
རའོ་ལིན་སིའི་ཁྱིམ་མི་རྣམས་ཁང་ཤར་འགའ་ཞིག་གི་ཕ་རོལ་ན་བསྡད་ཡོད།
འདི་ནི་དགའ་སྤྲོ་ལྡན་པའི་ཁྱིམ་ཚང་ཞིག་རེད། གཞོན་ཉམས་ཅན་གྱི་ཨ་མ་ནི་ས་
སྟོང་གི་མགྲོན་ཁང་ཞིག་རལ་ཞིག་གི་ཆ་ཤས་དབང་བའི་སྦྱིན་བདག་ཅིག་རེད། མོ་
ལ་བུ་ལྔ་དང་བུ་མོ་གཉིས་ཡོད། བུ་རྒོད་པོ་ནི་རའེ་རའོ་ལིན་སི་རེད་ལ། ཁོང་ནི་
ཋིམ་ གྷེ་རེ་ཡི་བྱིས་དུས་ཀྱི་གྲོགས་པོ་རེད། རའེ་ཡིས་སྐད་བརྒྱབ་ནས་ང་ལེན་དུ་
བསླེབས་ཤིང་། ང་ཚོ་ཐུག་མ་ཐག་ནས་འདྲིས་པོ་ཆགས་སོང་། ང་ཚོ་ཁོལ་ཧྥག་སི་
སྲང་ལམ་སྟེང་གི་ཆང་ཁང་རྣམས་ལ་ཕྱིན་ནས་ཆང་འཐུང་བ་ཡིན། རའེ་ཡི་སྲིང་
མོ་གཅིག་ནི་མིང་ལ་བྷེབ་ཟེར་བའི་སྐྲ་སེར་མཛེས་མ་ཞིག་ཡིན་ལ། མོ་ནི་དྲ་བའི་སྤོ་
ལོ་རྩེ་ཞིང་། ནུབ་ཕྱོགས་ཀྱི་རྦ་རླབས་ལ་ཞོན་མཁན་གྱི་མཛེས་མའི་སྣང་བརྙན་དེ་
རེད། མོ་ནི་ཋིམ་ གྷེ་རེ་ཡི་དགའ་རོགས་རེད། དེ་ནས་མེ་ཇོར་ལ་ཆ་བཞག་ན་ཁོང་ནི་
ཌེན་ཝར་འདི་ལམ་ཁར་འཁེལ་བ་ཙམ་ཞིག་ཡིན་ལ། དེ་ཡང་སྡོད་ཤག་གླས་མ་
ཞིག་གི་ནང་དུ་ངོ་མ་ཉམས་བྱས་ནས་བསྡད་དེ། ཋིམ་ གྷེ་རེ་ཡི་སྲིང་མོ་བྷེ་ཋི་མཉམ་དུ་
ཕྱི་ལ་འགྲོ་གི་འདུག བུ་མོ་མེད་མཁན་གྱི་མི་དེ་ནི་ང་གཅིག་པུ་རེད། ངས་མི་ཚང་མ་
ལ་དྲིས་པ་ཡིན། “ཌིན་གང་དུ་ཡོད་པ་རེད།" ཁོང་ཚོས་འཛུམ་ཞིག་དང་བཅས་ངན་
ཕྱོགས་ཀྱི་ལན་བརྒྱབ་བྱུང་།
དེ་ནས་མཐའ་མ་དེར་དོན་དག་དེ་བྱུང་སོང་། ཁ་པར་གྱི་སྐད་གྲག་བྱུང་ལ་དེ་
ནི་ཁར་ལོ་ མག་སི་རེད། ཁོང་གིས་ང་ལ་ཁོང་གི་འོག་ཁང་གི་སྡོད་ཤག་དེའི་ཁ་བྱང་
སྤྲད་བྱུང་། ངས་ལབ་པ་ཡིན། “ཁྱེད་ཀྱིས་ཌེན་ཝར་ན་ཅི་ཞིག་བྱེད་ཀྱིན་ཡོད། ངོ་མ་
ཅི་ཞིག་བྱེད་ཀྱིན་ཡོད། གནས་ཚུལ་ག་རེ་འདུག”
“ཨོ། ངས་ཁྱེད་ལ་མ་བཤད་བར་དུ་སྒུགས་ཨ།"
ང་བྲེལ་བའི་ངང་ནས་ཁོང་ལ་ཐུག་ཏུ་ཕྱིན་པ་ཡིན། ཁོང་གིས་མེ་སི་ཞེས་པའི་
སྣེ་འཛོམས་ཚོང་ཁང་ཞིག་ཏུ་མཚན་གྱི་ལས་ཀ་བྱེད་ཀྱིན་འདུག རའེ་ རའོ་ལིན་སི་
སྨྱོན་པས་ཆང་ཁང་ཞིག་ནས་ཡར་ཁོང་ལ་ཁ་པར་བཏང་འདུག མི་ཞིག་ཤི་ཟིན་པའི་
གནས་ཚུལ་བཤད་དེ་ཁང་གཉེར་པ་འགའ་ཁར་ལོ་འཚོལ་དུ་བརྒྱུགས་ཤིང་། ཁར་
ལོས་དེ་མ་ཐག་ཏུ་ཤི་བའི་མི་དེ་ནི་ང་ཡིན་པ་རེད་བསམས་འདུག དེ་ནས་རའོ་ལིན་
སི་ཡིས་ཁ་པར་ཐོག་བཤད་རྒྱུར། "སལ་ཌེན་ཝར་ལ་བསླེབས་འདུག་”"ཅེས་ལབ་ནས་
ངའི་ཁ་པར་དང་ཁ་བྱང་སྤྲད་འདུག
"ད་ཌིན་ག་པར་ཡོད་པ་རེད།"
“ཌིན་ཌེན་ཝར་ལ་ཡོད་པ་རེད། ངས་ཁྱེད་ལ་བཤད་རྒྱུ་ཡིན།” དེ་ནས་ཁོང་གིས་
ང་ལ་བཤད་དོན། ཌིན་གྱིས་དུས་གཅིག་ལ་བུ་མོ་གཉིས་ལ་འཁྲིག་སྤྱོད་བྱེད་ཀྱིན་
འདུག དེ་གཉིས་ཀྱི་གཅིག་ནི་ཁོང་གི་བཟའ་ཟླ་དང་པོ་མེ་རི་ལུ་རེད་ལ། མོས་
མགྲོན་ཁང་ཞིག་གི་ཁང་མིག་ཅིག་ཏུ་ཁོང་ལ་བསྒུགས་བསྡད་ཡོད་པ་རེད། གཞན་
དེ་ནི་ཁ་མེལ་རེད། ཁོང་གི་བུ་མོ་གསར་པ་དེ་ཡང་མགྲོན་ཁང་ཞིག་གི་ཁང་མིག་ཅིག་
ཏུ་ཁོང་ལ་བསྒུགས་བསྡད་ཡོད། "འདི་གཉིས་ཀྱི་བར་ནས་ང་ཚོའི་ཚར་མེད་པའི་དོན་
དག་གི་ཆེད་དུ་ངའི་རྩ་ལ་རྒྱུག་གི་ཡོད་པ་རེད།"
"དེས་ན། དོན་དག་ག་རེ་རེད།”
"ཌིན་དང་ངེད་ཀྱིས་ཧ་ལས་པའི་ལས་རིམ་ཞིག་གི་མགོ་བརྩམས་ཡོད། ང་ཚོས་
མཐའ་གཅིག་ཏུ་དྲང་མོ་དྲང་བཞག་དང་མཐའ་གཅིག་ཏུ་ང་ཚོའི་སེམས་ནང་གི་
ཡོད་ཚད་ཡོངས་སུ་རྫོགས་པ་བཤད་རྒྱུའི་ཐབས་ཤེས་བྱེད་ཀྱིན་ཡོད། ང་ཚོས་སྨན་
རྫས་བྷེན་ཛི་ཌ་རིན་ཞེས་པ་དེ་ཟས་པ་ཡིན། ང་ཚོ་སྐྱིལ་ཀྲུང་བྱས་ཏེ་གདོང་ཕན་
ཚུན་ལ་བསྟན་ནས་ཉལ་ཁྲིའི་སྟེང་དུ་བསྡད་པ་ཡིན། ངས་མཐའ་མ་དེར་ཌིན་ལ་
བསླབས་པ་ནི། ཁོང་གིས་ཅི་ཞིག་འདོད་པ་དེ་བྱེད་ཐུབ་པ་སྟེ། ཌེན་ཝར་གྲོང་ཁྱེར་གྱི་
སྤྱི་ཁྱབ་པ་ཆགས་པའམ། སྒོར་མོ་ས་ཡའི་བདག་མོ་ཞིག་ལ་གཉེན་སྒྲིག་པ། ཡང་ན་
ཕ་རན་སིའི་སྙན་ངག་པ་རིམ་བྷོད་ཚུན་གྱི་སྙན་ངག་པ་ཆེས་རླབས་ཆེན་དེ་ཆགས་
རྒྱུ་ཡིན་པ་བཅས་རེད། འོན་ཀྱང་ཁོང་ནི་རྟག་པར་རླངས་འཁོར་ཆུང་གྲས་ཀྱི་རྒྱུག་
འགྲན་ལ་ལྟ་རྒྱུར་རྒྱུག་འགྲོ་གི་འདུག ང་ཁོང་དང་མཉམ་དུ་འགྲོ་གི་ཡོད། ཁོང་
མཆོང་ལྡིང་བྱེད་ཅིང་སྐད་བརྒྱབ་ནས་དགའ་འགྲོ་གི་འདུག ཁྱེད་ཀྱིས་ཤེས་པ་རེད།
སལ། ཌིན་ནི་དངོས་གནས་དེ་འདྲའི་དོན་དག་ལ་འཁོར་ནས་སྡོད་ཀྱི་འདུག" མག་
སི་ཡིས་འདིའི་སྐོར་ལ་ཁོང་གི་བསམ་བློ་དང་སེམས་བསམ་པའི་གཏིང་ནས་“ཧང་ ...”
ཞེས་ཟེར།
"ཁོང་གི་དུས་ཚོད་རེའུ་མིག་ག་རེ་རེད།” ངས་དྲིས་པ་ཡིན། ཌིན་གྱི་མི་ཚེའི་ནང་
དུས་ཚོད་རེའུ་མིག་ཅིག་ཡོད་ཡོད་པ་རེད།
"དུས་ཚོད་རེའུ་མིག་ནི་འདི་རེད། ང་ཆུ་ཚོད་ཕྱེད་ཀའི་སྔོན་ལ་ལས་ཀ་ནས་ཡོང་
བ་ཡིན། དུས་ཚོད་དེའི་རིང་ལ་ཌིན་གྱིས་མགྲོན་ཁང་ཞིག་ཏུ་མེ་རི་ལུ་ལ་རྒྱོ་བརྒྱབ་
ནས་བསྡད་ཡོད་པ་རེད། ང་ལ་གྱོན་པ་བརྗེས་པ་དང་གོན་རྒྱུའི་དུས་ཚོད་སྤྲད་ཀྱི་
ཡོད་པ་རེད། གཅིག་ཏག་ཏག་ལ། ཁོང་མེ་རི་ལུ་ནས་ཁ་མེལ་ལ་རྒྱུགས་འགྲོ་གི་རེད།
ཁོང་གཉིས་ཀྱི་སུས་ཀྱང་ག་རེ་འབྱུང་བཞིན་པ་དེ་མི་ཤེས་པ་ནི་བཤད་ག་ལ་དགོས།
དེ་ནས་མོ་ལ་ཐེངས་གཅིག་རྒྱོ་གི་རེད་ལ། ང་གཅིག་དང་ཕྱེད་ཀ་ལ་སླེབས་རྒྱུར་དུས་
ཚོད་སྤྲོད་ཀྱི་ཡོད་པ་རེད། དེ་ནས་ཁོ་ང་མཉམ་དུ་ཡོང་གི་རེད། ཐོག་མར་ཁོས་ཁ་
མེལ་ལ་ཞུ་བ་འཐེན་དགོས་རེད། མོ་ནི་ངའི་སྒང་ལ་འཚིག་པ་ཟ་མགོ་ཚུགས་ཟིན་
ཡོད་པ་རེད། དེ་ནས་ང་ཚོ་འདིར་ཡོང་ནས་ཞོགས་ཀའི་ཆུ་ཚོད་དྲུག་པ་བར་དུ་སྐད་
ཆ་བཤད་ཀྱི་རེད། རྒྱུན་ལྡན་བྱས་ན་ང་ཚོས་འདི་ལས་མང་བའི་དུས་ཚོད་བསྐྱལ་གྱི་
ཡོད། ཡིན་ན་ཡང་། འདི་ཧ་ཅང་རྙོག་འཛིང་ཆེ་རུ་འགྲོ་གི་འདུག ཁོང་ལ་དུས་ཚོད་
ནི་དཀོན་པོ་རེད། དེ་ནས་ཆུ་ཚོད་དྲུག་པ་ལ་ཁོང་མེ་རི་ལུ་ཡོད་ས་ལ་ལོག་གི་རེད། དེ་
ནས་སང་ཉིན་ཁོང་ཡར་རྒྱུག་མར་རྒྱུག་བྱས་ནས་ཉིན་གང་བོའི་དུས་ཚོད་བསྐྱལ་ཏེ་
ཁོང་ཚོའི་བཟའ་འཐོར་ལ་དགོས་ངེས་ཀྱི་ཡིག་ཆ་མཁོ་སྒྲུབ་བྱེད་ཀྱི་རེད། མེ་རི་ལུ་
ཡིས་དེ་ལ་རྒྱབ་སྐྱོར་བྱེད་ཀྱི་ཡོད་པ་རེད། འོན་ཀྱང་བར་སྐབས་འདིར་རྒྱོ་རྒྱག་རྒྱུ་
ལ་ཨུ་ཚུགས་རྒྱག་གི་ཡོད་པ་རེད། མོས་བཤད་རྒྱུ་ལ་མོ་རང་ཁོང་ལ་དགའ་ཟེར། ཁ་
མེལ་ཡང་དགའ་གི་ཡོད་པ་རེད།"
དེ་ནས་ཁོང་གིས་ང་ལ་ཌིན་ཇི་ལྟར་ཁ་མེལ་ལ་ཐུག་ཚུལ་བཤད་བྱུང་། པོལ་
ཁང་གི་བུ་རོ་ཡེ་ ཇོན་སོན་གྱིས་མོ་རང་ཆང་ཁང་ཞིག་ནས་རྙེད་དེ་མགྲོན་ཁང་ལ་
འཁྲིད་ཕྱིན་པ་རེད། སྤོབས་པའམ་ང་རྒྱལ་གྱིས་རང་གི་རྣམ་རིག་གི་མགོ་མནན་ཏེ།
ཡར་ཡོང་ནས་མོ་ལ་ལྟ་རྒྱུའི་ཆེད་དུ་ཁོང་གིས་རང་གི་ཤོག་ཁག་ཡོངས་རྫོགས་སྐད་
བཏང་པ་རེད། མི་ཚང་མ་དེར་བསྡད་ནས་ཁ་མེལ་ལ་སྐད་བཤད་པ་རེད། ཌིན་གྱིས་
ཅི་ཡང་མ་བྱས་མོད་གོ་སྐབས་དེ་བཙལ་བ་རེད། དེ་ནས་མི་ཚང་མ་ཕྱིན་ཚར་བ་དང་།
ཌིན་གྱིས་ཁ་མེལ་ལ་ཟུར་ཙམ་ཞིག་བལྟས་ཏེ། ཁོང་གི་མཁྲིག་མ་བསྟན་ནས། "བཞི་
”ཞེས་པའི་བརྡ་སྤྲད་པ་རེད། (དེའི་དོན་ནི་ཁོང་ཆུ་ཚོད་བཞི་པ་ལ་ཚུར་ལོག་གི་ཡིན་
ཟེར་བ་དེ་རེད།) དེ་ནས་ཕྱི་ལོགས་ལ་ཕྱིན་པ་རེད། གསུམ་པ་ལ་རོ་ཡེ་ ཇོན་སོན་ལ་
སྒོ་ལྕགས་བརྒྱབ་ཡོད་པ་རེད། བཞི་པ་ལ་ཌིན་ལ་སྒོ་ཕྱེས་པ་རེད། ང་དེ་ག་རང་ཕྱི་
ལ་ཕྱིན་ནས་སྨྱོན་པ་དེ་ལ་ལྟ་འདོད་སྐྱེས་བྱུང་། ད་དུང་ཁོང་གིས་ང་ལ་ཅིག་འཚོལ་
ཞེས་ཁས་ལེན་བྱས་ཡོད་པ་རེད་ལ། ཁོང་གིས་ཌེན་ཝར་གྱི་བུ་མོ་ཚང་མ་ཤེས་ཀྱི་རེད།
ཁར་ལོ་དང་ངེད་གཉིས་ཌེན་ཝར་གྱི་མཚན་མོར་ལམ་ཁ་གོག་པོ་རྣམས་བརྒྱུད་
ནས་ཕྱིན་པ་ཡིན། རླུང་ནི་ལྷོད་འཇམ་རེད། སྐར་ཚོགས་ནི་ཤིན་ཏུ་མཛེས། རྡོ་ཧྲུག་
བཏིང་བའི་སྲང་ལམ་རེ་རེའི་ཡོན་ཏན་ནི་ཧ་ཅང་ཆེ་བ་འདུག་ཅིང་། དེ་ལ་ངས་ང་
ནི་རྨི་ལམ་ཞིག་ཏུ་ཡོད་པ་རེད་བསམས་བྱུང་། ང་ཚོ་ཌིན་དང་ཁ་མེལ་གཉིས་རྩོད་པ་
བརྒྱབ་ནས་བསྡད་སའི་ཁང་པ་གླས་མ་ཞིག་ལ་བསླེབས་སོང༌། དེ་ནི་ཤིང་གི་རླངས་
འཁོར་འཇོག་ཁང་དག་གིས་མཐའ་བསྐོར་བའི་ས་ཕག་དམར་པོ་ཅན་གྱི་ཁང་རྙིང་
ཞིག་རེད་ལ། ར་སྐོར་གྱི་རྒྱབ་ནས་སྡོང་རྒན་དག་ཡར་འགྲེངས་འདུག ང་ཚོ་ས་
གདན་བཏིང་བའི་ཐེམ་སྐས་ནས་ཡར་ཕྱིན། ཁར་ལོ་ཡིས་སྒོ་རྡུང་ཞིང་། དེ་ནས་ཁོ་
ཡིབ་རྒྱུའི་ཆེད་དུ་རྒྱབ་ལ་བརྒྱུགས་སོང་། ཁ་མེལ་ལ་ཁོང་མཐོང་དུ་འཇུག་འདོད་
མེད་པ་རེད། ང་སྒོའི་ཐད་དུ་ལངས་བསྡད་པ་ཡིན། ཌིན་གཅེར་བུ་གཅེར་རྐྱང་གིས་སྒོ་
ཕྱེས་སོང་། ངས་ཉལ་ཁྲིའི་སྟེང་ནས་སྐྲ་ནག་མ་ཞིག་མཐོང་བྱུང་ལ། འོ་མའི་མདངས་
དང་ལྡན་པའི་བརླ་ཤ་སྙིང་རྗེ་མོ་དེ་སེང་རས་ནག་པོ་ཞིག་གིས་གཡོགས་འདུག ཅུང་
མཚར་སྣང་གིས་ཡར་བལྟས་བྱུང་།
"ཅིའི་ཕྱིར། སའ འལ།” ཌིན་གྱིས་དེ་ལྟར་ལབ་བྱུང་། “རེད། ད། ... ཨང་ ...
ཨང་ ... ལགས་རེད། ལོས་ཡིན། ཁྱེད་བསླེབས་པ་རེད། ཁྱོད། ཁྱི་ཕྲུག་རོགས་གཅེས་
ཁྱོད་མཐར་ལམ་ལ་བུད་པ་རེད། རེད། ད། འདིར་ལྟོས་དང་། ང་ཚོས་ངེས་པར་དུ།
ལགས་རེད། ལགས་རེད། གང་མགྱོགས་མགྱོགས། ང་ཚོས་ངེས་པར་དུ། ང་ཚོས་
དངོས་གནས་ངེས་པར་དུ། ད་ ཁ་མེལ་ ...' ཁོ་རང་མོའི་སྒང་ལ་འཁོར། “སལ་འདིར་
འདུག འདི་ནི་ནེའུ་ཡོ ག་གི་ངའི་གྲོགས་པོ་རྙིང་པ་དེ་རེད། འདི་ནི་ཁོང་གི་ཌེན་ཝར་
གྱི་ཞག་མ་དང་པོ་དེ་རེད། ངས་ཡིན་གཅིག་མིན་གཅིག་ཁོང་ཕྱི་ལོགས་ལ་འཁྲིད་ནས་
བུ་མོ་ཞིག་དང་སྒྲིག་དགོས་རེད།”
“ཡིན་ན་ཡང་། ཁྱོད་ཚུར་ག་དུས་ལོག་གི་ཡིན།”
ཁོང་གིས་ཆུ་ཚོད་ལ་བལྟ་བཞིན་"ད་དང་པོ་དང་བཅུ་བཞི་ཏག་ཏག་རེད། ང་
གསུམ་པ་དང་བཅུ་བཞི་ཏག་ཏག་ལ་ཚུར་ལོག་གི་ཡིན། ངེད་གཉིས་ཐུན་མོང་གི་
སིམ་པའི་འཇོག་སྒོམ་གྱི་ཆེད་དུ། སིམ་པའི་འཇོག་སྒོམ་སྐྱིད་པོ་ངོ་མ། སྙིང་སྡུག དེ་
ནས་ཁྱེད་ཀྱིས་ཤེས་པ་ལྟར། ངས་ཁྱེད་ལ་བཤད་ཅིང་ང་ཚོས་མོས་མཐུན་བྱས་པ་ལྟར།
མཚན་གྱི་དཀྱིལ་ལ་ཁྲིམས་རྩོད་པ་རྐང་གཅིག་དེ་ལ་ཐུག་ཏུ་འགྲོ་དགོས་ཡོད་པ་རེད།
འདི་ཁྱད་མཚར་པོ་འདྲ་ཞིག་འདུག་སྟེ་ངས་ཁྱེད་ལ་ཁ་ ཚང་ ཞིག་འགྲེལ་བཤད་
བརྒྱབ་པ་ལྟར་རེད།” (འདི་ནི་ཁོང་ཁར་ལོ་དང་ཐུག་རྒྱུའི་དུས་ཆད་བྱས་ཡོད་པ་དེ་
འགེབས་བྱད་རེད་ལ། ཁར་ལོ་ད་དུང་ཡང་ཕྱི་རོལ་ན་ཡིབ་འདུག) "དེར་བརྟེན། ད་
སྐར་མ་འདིའི་ནང་ཚུད་ལ་ངས་གྱོན་པ་གོན་དགོས། དོར་མ་གོན་ཏེ། མི་ཚེའི་ཁྲོད་
དུ་འགྲོ་དགོས་ཤིང་། དེ་ཡང་ཕྱི་རོལ་གྱི་མི་ཚེ་རེད། སྲང་ལམ་དང་གཞན། ང་ཚོས་
མོས་མཐུན་བྱས་པ་བཞིན། ད་ནི་དང་པོ་དང་བཅོ་ལྔ་རེད། ཆུ་ཚོད་རྒྱུག་གི་འདུག
རྒྱུག་གི་འདུག་་་་"
“ཨོ་ཡ། འགྲིག་གི་རེད། ཌིན། ཡིན་ན་ཡང་ཐུགས་རྗེས་གཟིགས། གསུམ་པ་ལ་
ཚུར་སླེབས་རྒྱུ་དེ་ཏན་ཏན་བྱེད་རོགས།"
"སྙིང་སྡུག ངས་ཁྱེད་ལ་ལབ་པ་བཞིན་ཡིན། གསུམ་པ་མ་རེད། གསུམ་པ་དང་
བཅུ་བཞི་རེད། འདི་དྲན་པར་གྱིས། ང་ཚོ་གཉིས་ང་ཚོའི་བླ་སྲོག་གི་ཆེས་ཡ་མཚན་
པའི་གཏིང་ཚད་དང་གཏིང་ཟབ་ཤོས་ཀྱི་ཁྲོད་དུ་དྲང་པོ་དྲང་རྐྱང་ཨེ་ཡིན། བརྩེ་བའི་
སྙིང་སྡུག" དེ་ནས་ཁོང་ཕར་ཕྱིན་ནས་མོ་ལ་ཐེངས་འགའ་ཤས་ལ་འོ་བསྐྱལ་སོང་།
རྩིག་པའི་སྟེང་ན་ཁ་མེལ་གྱིས་བྲིས་པའི་ཌིན་གཅེར་བུ་ཡིན་པའི་རི་མོ་ཆེས་ཆེ་བའི་
ཐུར་དཔྱངས་དེ་དང་ཚང་མ་ཡོད་པ་ཞིག་འདུག ང་ཧ་ལས་སོང་། ཡོད་ཚད་ཆེས་
སྨྱོན་པ་རེད།
ང་ཚོ་མཚན་གྱི་ཁྲོད་དུ་བྲེལ་འཚུབ་ཀྱིས་ཕྱིན་ཅིང་། སྲང་ལམ་ཞིག་ཏུ་ཁར་ལོ་
ཡང་འཛོམས་བྱུང་། དེ་ནས་ང་ཚོ་ཌེན་ཝར་གྱི་མེག་སི་ཁོའི་གྲོང་སྡེའི་དཀྱིལ་དཀྱིལ་
ན་ཡོད་ཅིང་། ངས་མཐོང་མ་མྱོང་བའི་གྲོང་ཁྱེར་གྱི་སྲང་ལམ་ཆེས་ཀྱག་ཀྱོག་དང་
ཁྱད་མཚར་བ། ཆེས་གུ་དོག་པོ་དེ་བརྒྱུད་ནས་མར་ཕྱིན་པ་ཡིན། གཉིད་ཀྱིས་གཡོ་
འགུལ་བྲལ་བར་བྱས་པའི་སྲང་ལམ་དུ་ང་ཚོས་སྐད་ཤུགས་ཆེན་པོས་ཁ་བརྡ་བྱས་
པ་ཡིན། "སལ། ང་ལ་སྐར་མ་འདི་རང་ལ་ཁྱེད་ལ་སྒུག་བཞིན་པའི་བུ་མོ་དེ་ཉིད་
ཡོད། གལ་སྲིད་མོ་ལ་ལས་ཀ་མེད་ན།” ཌིན་གྱིས་རང་གི་ཆུ་ཚོད་ལ་ལྟ་བཞིན་དེ་
ལྟར་བཤད། "རི་ཋ་ བྷེ་ཋིན་ཁོརད་ཅེས་པའི་ཟ་ཁང་གི་ཞབས་ཞུ་མ་ཞིག་རེད་ལ་བུ་མོ་
བཟང་མོ་ཞིག་ཡིན། མོ་ལ་འཁྲིག་སྤྱོད་ཀྱི་དཀའ་ངལ་འགའ་ཞིག་གི་ཐད་ནས་ཅུང་
འགག་བསྡད་པ་ཡོད་པ་དེ་དག་ངས་སེལ་ཐབས་བྱས་ཡོད་ལ། ཁྱེད་ཀྱིས་དེ་སྒྲུབ་ཐུབ་
ཀྱི་རེད། ཁྱོད་འགྲིག་གི་རེད། ཕ་རྒན་དྲིན་ཆེན་ཁྱོད། བྱས་ཙང་། ང་ཚོ་དེ་ལ་འཕྲལ་
དུ་འགྲོ། ང་ཚོས་རང་གི་སྦི་རག་འཁྱེར་འགྲོ། མ་རེད། ཁོང་ཚོ་རང་ཉིད་ལ་ཅུང་ཟད་
ཡོད་པ་རེད། དམྱལ་བ།” རང་གི་ལག་པས་གཞུ་བཞིན་དེ་ལྟར་བཤད་སོང་། “དོ་
དགོང་ངས་མོའི་སྲིང་མོ་མེ་རི་ལ་བགྲོད་དགོས་ཀྱི་འདུག"
“ག་རེ།” ཁར་ལོ་ཡིས་དྲིས་སོང་། “ངའི་བསམ་པ་ལ་ང་ཚོ་ཁ་བརྡ་བྱེད་དུ་འགྲོ་
གི་ཡོད་པ་རེད།"
"རེད། རེད། རྗེས་ལ།"
“ཨོ། ཌེན་ཝར་གྱི་ཁུ་སིམ་མེ་བ་འདི་ཚོ་ཡ།” ཁར་ལོ་ཡིས་གནམ་ལ་སྐད་བརྒྱབ།
“ཁོང་ནི་འཇིག་རྟེན་འདིའི་མི་སྣང་བ་འགྲོ་ཤོས་བཟང་ཤོས་དེ་མ་རེད་དམ།”
ཌིན་གྱིས་ངའི་རྩིབས་མ་ལ་ཁུ་ཚུར་གཞུ་བཞིན་བཤད། "ཁོང་ལ་ལྟོས་དང༌། ཁོང་ལ་
ལྟོས་དང་།" དེ་ནས། ནེའུ་ཡོག་གི་ས་ཆ་གང་ས་ལ་ཁོང་གིས་བྱེད་པ་དེ་ངས་མཐོང་
མྱོང་བ་ལྟར། ཁར་ལོ་ཡིས་མི་ཚེའི་སྲང་ལམ་ཁྲོད་དུ་རང་གི་སྤྲེའུའི་བྲོ་གར་འཁྲབ་
མགོ་ཚུགས་སོང་།
ད་ངས་གང་ཞིག་བཤད་ཐུབ་པ་ནི། “རེད། དམྱལ་བ། ཁྱེད་ཀྱིས་ཌེན་ཝར་ན་ཅི་
ཞིག་བྱེད་ཀྱིན་ཡོད།"
“སང་ཉིན། སལ། ངས་ཁྱེད་ལ་ལས་ཀ་ཞིག་གང་ནས་ཐོབ་པ་དེ་ཤེས་ཀྱི་ཡོད།"
ཌིན་གྱིས་རང་གི་ཚོང་ལས་འདྲ་བོའི་སྐད་གདངས་ལ་བསྒྱུར་ནས་བཤད་བྱུང་། "བྱས་
ཙང་། མེ་རི་ལུ་ནས་ཆུ་ཚོད་གཅིག་གི་དུས་ཡུན་ཡོད་པ་དེ་བྱུང་མ་ཐག་ངས་ཁྱེད་
འབོད། ཁྱེད་ཀྱི་སྡོད་ཤག་ལ་ཐད་ཀར་ཡོང་ནས་མེ་ཇོར་ལ་མཚམས་འདྲི་ཞུས་ཏེ།
ཁྱེད་གྲོང་ཁྱེར་འགྲུལ་འཁོར་ལ་བཞག་ནས་(དམྱལ་བ། ང་ལ་རླངས་འཁོར་མེད།)
ཁ་མར་གྷོ་ཞེས་པའི་ཁྲོམ་ར་ལ་འཁྲིད་ཀྱི་ཡིན། དེར་ཁྱེད་ཀྱིས་དེ་མ་ཐག་ལས་ཀ་བྱེད་
མགོ་བརྩམས་ཆོག་གི་རེད་ལ། གཟའ་པ་སངས་ལ་ཡོང་ནས་གླ་ཆ་ལེན་གྱི་རེད། ང་ཚོ་
ཚང་མ་དངོས་གནས་སྤྲང་པོ་སྤྲང་ནག་ཆགས་ཡོད། ངས་བདུན་ཕྲག་མང་པོའི་རིང་
ལ་ལས་ཀ་བྱེད་ལོང་བྱུང་མ་སོང་། གཟའ་པ་སངས་ཀྱི་དགོང་མོར་ཐེ་ཚོམ་ཡིད་གཉིས་
མེད་པར་ང་ཚོ་གསུམ། གྲོགས་པོ་རྙིང་པ་གསུམ། ཁར་ལོ་དང་། ཌིན་དང་། སལ་
བཅས་ངེས་པར་དུ་རླངས་འཁོར་ཆུང་གྲས་ཀྱི་རྒྱུག་འགྲན་ལ་འགྲོ་དགོས། དེའི་ཆེད་
དུ་ངས་ངོ་ཤེས་པའི་གྲོང་ཁྱེར་དཀྱིལ་གྱི་མི་ཞིག་ལས་ང་ཚོ་ལ་རླངས་འཁོར་ཞིག་ལེན་
ཐུབ། ..." ལ་སོགས་པ་བཤད་ནས་མཚན་གྱི་དཀྱིལ་ལ་བསླེབས་སོང་།
ང་ཚོ་ཞབས་ཞུ་མ་སྤུན་གཉིས་སྡོད་སའི་ཁང་པ་དེ་ལ་བསླེབས་སོང་། ངའི་ཆེད་
དུ་ཡིན་པའི་བུ་མོ་དེས་ནི་ད་དུང་ལས་ཀ་བྱེད་ཀྱི་འདུག ཌིན་གྱིས་འདོད་པའི་བུ་
མོ་དེ་ནང་ལ་འདུག ང་ཚོ་མོའི་འབོལ་སྟེགས་སྟེང་བསྡད་པ་ཡིན། དུས་ཚོད་འདི་
ལ་ངས་རའེ་ རའོ་ལིན་སི་ལ་ཁ་པར་གཏོང་རྒྱུ་བྱས་ཡོད། ངས་བཏང་བ་ཡིན། ཁོང་
འཕྲལ་དུ་བསླེབས་སོང་། སྒོ་ནས་ཡར་འཛུལ་དུས་ཁོང་གིས་སྟོད་ཐུང་ཕུད་སོང་།
འོག་འཇུག་ཕུད་སོང་། དེ་ནས་ངོ་ཁྱོན་ནས་མི་ཤེས་པའི་མི་ཡན་པ་མེ་རི་བྷེ་ཋིན་
ཁོརད་ལ་འཁྱུད་མགོ་བརྩམས་སོང་། ཐང་ལ་ཤེལ་དེམ་འགྲིལ་ཏེ་འགྲོ། ཆུ་ཚོད་གསུམ་
པར་བསླེབས། ཌིན་ནི་ཁ་མེལ་དང་མཉམ་དུ་བླ་འཁྱམས་ཀྱི་སིམ་པའི་དུས་ཚོད་དེ་
བསྐྱལ་སླད་བརྒྱུགས་ནས་ཕྱིན་སོང་། ཁོང་ཚུར་དུས་ཐོག་ལ་བསླེབས་སོང་། སྲིང་
མོ་གཞན་པ་དེ་བསླེབས་བྱུང་། ད་ང་ཚོ་ཚང་མ་ལ་རླངས་འཁོར་གཅིག་དགོས་ཀྱི་
འདུག དེ་ནས་ང་ཚོས་འུར་ཟིང་ཆེ་ཐག་ཆོད་ཅིག་རྒྱག་གི་འདུག རའེ་ རའོ་ལིན་
སི་ཡིས་རླངས་འཁོར་ཡོད་མཁན་གྱི་ཁོང་གི་གྲོགས་པོ་ལ་ཁ་པར་བཏང་སོང་།
ཁོང་བསླེབས་སོང་། ང་ཚོ་ཚང་མ་དེའི་ནང་ལ་བརྫངས། རྒྱབ་ཀྱི་རྐུབ་སྟེགས་ན་
ཁར་ལོ་ཡིས་ཌིན་དང་མཉམ་དུ་རང་གི་དུས་ཆད་བྱས་པའི་ཁ་བརྡ་དེ་བྱེད་རྩིས་
བྱེད། འོན་ཀྱང་ཧ་ཅང་མགོ་རྙོག་ཆེན་པོ་འདུག “ཚང་མ་ངའི་སྡོད་ཤག་ལ་འགྲོ།"
ངས་སྐད་བརྒྱབ། ང་ཚོ་ཕྱིན་པ་ཡིན། རླངས་འཁོར་ཕ་གིར་བཀག་མ་ཐག་ཏུ་ང་ཕྱི་
ལོགས་ལ་མཆོངས་ནས་རྩྭའི་སྟེང་དུ་མགོ་བོ་ས་ལ་བཙུགས་ཏེ་ལངས་པ་ཡིན། ངའི་
ལྡེ་མིག་ཡོད་ཚད་མར་ཟགས་ཏེ་གཏན་ནས་མ་རྙེད། ང་ཚོས་སྐད་བརྒྱབ་ནས་ཁང་
པའི་ནང་དུ་བརྒྱུགས། རོ་ལནད་ མེ་ཇོར་གྱིས་དར་གོས་ཀྱི་ནང་ལྭ་དེ་གོན་ནས་ང་
ཚོའི་ལམ་ནས་ལངས་ཏེ་བཀག་སོང༌།
"ཋིམ་ གྷེ་རེའི་སྡོད་ཤག་ལ་སྤྱོད་པ་འདི་འདྲ་བྱས་ནས་འགྲོ་ས་མེད།”
“ག་རེ་” ང་ཚོས་སྐད་བརྒྱབ། མགོ་འཐོམས་འདུག རའོ་ལིན་སི་ནི་ཞབས་ཞུ་
མ་གཅིག་དང་ལྷན་དུ་རྩྭ་ནང་ལ་འགྱེལ་འགྲོ་གི་འདུག མེ་ཇོར་གྱིས་ང་ཚོ་ནང་ལ་
འཛུལ་དུ་མ་བཅུག ང་ཚོས་ཋིམ་ གྷེ་རེ་ལ་ཁ་པར་བཏང་ནས་སྤྲོ་འཛོམས་ཡོད་
སྐོར་ངེས་གཏན་བཟོ་རྒྱུ་ཡིན་པ་མ་ཟད། ཁོང་ཡང་སྐད་གཏོང་དགོས་ལུགས་ཀྱི་
མནའ་བསྐྱལ་བ་ཡིན། དེ་དག་བྱེད་རྒྱུའི་ཚབ་ལ་ང་ཚོ་སླར་ཡང་ཌེན་ཝར་གྲོང་ཁྱེར་
དཀྱིལ་གྱི་འཁོར་ས་དག་ལ་བརྒྱུགས་ཕྱིན་པ་ཡིན། གློ་བུར་དུ་ང་རང་སྲང་ལམ་སྟེང་
ཁེར་རྐྱང་ཡིན་པ་ངས་ཤེས་ཤིང་ང་ལ་སྒོར་མོ་མི་འདུག ངའི་སྒོར་མོ་མཐའ་མ་དེ་
ཡང་རྫོགས་ཚར།
ང་ཁོལ་ཧྥག་སི་སྲང་ལམ་ནས་ཡར་མེལ་ལེ་ལྔའི་རིང་ལ་གོམ་པ་བརྒྱབ་ནས་
རང་གི་སྡོད་ཤག་གི་ཉལ་ཁྲི་བདེ་མོ་ལ་ཕྱིན་པ་ཡིན། མེ་ཇོར་གྱིས་ང་ནང་ལ་འཛུལ་
དུ་འཇུག་དགོས་འཁེལ་སོང་། ཌིན་དང་ཁར་ལོ་གཉིས་ཀྱིས་ཕན་ཚུན་ལ་སྙིང་སྟོན་
རེས་བྱེད་ཀྱིན་ཡོད་དམ་བསམས་བྱུང་། དེ་ངས་རྗེས་ནས་ཤེས་རྒྱུ་རེད། ཌེན་ཝར་གྱི་
མཚན་མོ་ནི་གྲང་། ང་ནི་གཉིད་དུ་བདེ་བར་ཡུར།

ལེའུ་བརྒྱད་པ།

དེ་ནས་མི་ཚང་མས་རྒྱ་ཆེ་བའི་རི་འཛེགས་ཤིག་གི་འཆར་གཞི་འགོད་མགོ་བརྩམས་
སོང་། འདི་ནི་ཞོགས་ཀ་དེར་མགོ་བརྩམས་པ་དང་། དེ་ཡང་དོན་དག་རྣམས་རྙོག་
འཛིང་དུ་བསྒྱུར་བའི་ཁ་པར་ཞིག་དང་འབྲེལ་ནས་བྱུང་བ་རེད། ངའི་ལམ་གྲོགས་
ཨེ་ཌི་ཡིས་འོལ་ཚོད་བྱས་ཏེ་ཁ་པར་ཞིག་བཏང་བ་དང་། ཁོང་གིས་ངས་ཁོ་ལ་བཤད་
པའི་མིང་འགའ་ཞིག་དྲན་པ་སོས་འདུག ད་ནི་ང་ལ་ངའི་སྟོད་ཐུང་ཕྱིར་ཐོབ་པའི་
གོ་སྐབས་ཤིག་ཡོད་པ་རེད། ཨེ་ཌི་ནི་ཁོལ་ཧྥག་སི་ལམ་ཁའི་འཁྲིས་ན་ཡོད་པའི་ཁང་
པ་ཞིག་ཏུ་ཁོང་གི་དགའ་རོགས་བུ་མོ་དང་ལྷན་དུ་བསྡད་འདུག ཁོང་གིས་གང་
ཞིག་ནས་ལས་ཀ་ཐོབ་མིན་གྱི་སྐོར་ངས་ཤེས་ཀྱི་ཡོད་མེད་ཧ་གོ་འདོད་པ་རེད། ཌིན་
གྱིས་ཤེས་ཀྱི་རེད་བསམས་ནས་ངས་ཁོང་ལ་ཚུར་ཤོག་ལབ་པ་ཡིན། མེ་ཇོར་དང་
ངེད་གཉིས་ཞོགས་ཇའི་ཐོག་རྔམས་བསྡད་པའི་སྐབས་དེར་ཌིན་བྲེལ་འཚུབ་ཀྱིས་
བསླེབས་སོང་། ཌིན་ནི་ས་ལའང་སྡོད་ཀྱི་མི་འདུག “ང་ལ་དོན་དག་སྟོང་ཕྲག་མང་
པོ་བསྒྲུབ་རྒྱུ་ཡོད། ངོ་མ་བཤད་ན་ཁྱེད་རང་ཁར་མ་གྷོ་ལ་འཁྲིད་རྒྱུའི་དུས་ཚོད་ཧ་
ཅང་དཀོན་པོ་ཡིན། འོན་ཀྱང་། ད་འགྲོ ཁོ་རེ།”
“ངའི་ལམ་གྲོགས་ཨེ་ཌི་ལ་སྒུགས་དང་།
མེ་ཇོར་གྱིས་ང་ཚོས་བྲེལ་འཚུབ་ཀྱི་རྙོག་དྲ་དེ་དགོད་བྲོ་པོར་མཐོང་འདུག ཁོང་
ལྷོད་ལྷོད་ཀྱིས་རྩོམ་འབྲི་རྒྱུའི་ཆེད་དུ་ཌེན་ཝར་ལ་ཡོང་བ་རེད། ཁོང་གིས་ཌིན་ལ་
ཆེས་གུས་བཀུར་ཞུས་སོང༌། ཌིན་གྱིས་དེ་ལ་ཁ་ཡ་བྱས་མ་སོང་། མེ་ཇོར་གྱིས་འདི་
འདྲ་བའི་ཚུལ་གྱིས་ཌིན་ལ་སྐད་ཆ་བཤད་ཀྱི་འདུག “སྐུ་ཞབས་མོ་རི་ཡར་ཋི་ལགས།
ཁྱེད་ནི་དུས་གཅིག་ལ་བུ་མོ་གསུམ་དང་ལྷན་དུ་གཟིམས་གནང་གི་ཡོད་སྐོར་ངས་གོ་
བྱུང་བ་དེ་ག་རེ་རེད།" ཌིན་གྱིས་རྐང་པ་ས་གདན་སྟེང་དྲུད་ནས། “ཨོ། རེད། ཨོ་རེད།
དེ་ནི་འགྲོ་སྟངས་དེ་རེད།" དེ་ནས་ཁོང་གི་ཆུ་ཚོད་ལ་བལྟས་ཤིང་། མེ་ཇོར་གྱིས་[མ་
རངས་པའི་]སྣ་རྔུབ་ཅིག་བྱས་སོང་། ང་ཌིན་དང་མཉམ་དུ་རྒྱུག་ནས་འགྲོ་རྒྱུར་ངོ་ཚ་
བྱུང་། མེ་ཇོར་གྱིས་ཁོང་གི་སྤྱོད་པ་དེ་གླེན་པ་དང་ལྐུགས་པ་ཞིག་ཡིན་པའི་ཨུ་ཚུགས་
བྱས། ཁོང་དེ་འདྲ་ཡིན་ག་ལ་སྲིད། ངས་གང་ལྟར་དོན་དེ་མི་ཚང་མ་ལ་བདེན་དཔང་
ར་སྤྲོད་བྱེད་འདོད་སྐྱེས་བྱུང་།
ང་ཚོ་ཨེ་ཌི་ལ་ཐུག་བྱུང༌། ཌིན་གྱིས་ཁོ་ལའང་ཁ་ཡ་བྱས་མ་སོང་། དེ་ནས་ང་ཚོ་
གྲོང་ཁྱེར་གྱི་འགྲུལ་འཁོར་ལ་བསྡད་ནས་ཌེན་ཝར་གྱི་ཉིན་གུང་གི་ཚ་གདུགས་ཁྲོད་
ལས་ཀ་འཚོལ་བར་ཕྱིན་པ་ཡིན། ང་ནི་དེའི་སྐོར་ལ་བསམ་བློ་གཏོང་རྒྱུ་ཙམ་ལའང་
མ་དགའ། ཨེ་ཌི་ཡིས་རྒྱུན་ལྡན་བཞིན་སྐད་ཆ་དང་སྐད་ཆ་བཤད་ནས་བསྡད་སོང་།
ང་ཚོས་ཁྲོམ་ས་ནས་ང་ཚོ་གཉི་ག་གླ་རྒྱུ་ཡིན་པར་མོས་མཐུན་བྱེད་མཁན་གྱི་མི་ཞིག་
རྙེད་བྱུང་ལ། ལས་ཀ་དེ་ཞོགས་ཀའི་ཆུ་ཚོད་བཞི་པ་ལ་མགོ་ཚུགས་ཏེ། དགོང་མོའི་ཆུ་
ཚོད་དྲུག་པ་བར་དུ་བྱེད་དགོས་རེད། མི་དེས་བཤད་རྒྱུར། “ང་ནི་ལས་ཀ་ལ་དགའ་
བའི་བུ་དེ་ཚོ་ལ་དགའ་པོ་ཡོད།”
"ཁྱེད་ལ་ཁྱེད་རང་ལ་དགོས་པའི་མི་དེ་ཐོབ་ཡོད།” ཨེ་ཌི་ཡིས་དེ་ལྟར་བཤད་མོད།
ང་ནི་རང་ཉིད་ཀྱི་སྐོར་ལ་ཏན་ཏན་ཞིག་མི་འདུག "ང་ད་གཉིད་ཁུག་གི་མིན་ལ་ ...།"
ངས་ཐག་གཅོད་བྱས། ད་དུང་བྱེད་སྙིང་བྲོ་བའི་དོན་དག་ཧ་ཅང་མང་པོ་འདུག
ཞོགས་ཀ་རྗེས་མ་དེ་ལ་ཨེ་ཌི་ལས་ཀར་ཕྱིན་པ་རེད། ང་ཕྱིན་མེད། ང་ལ་ཉལ་ཁྲི་
ཡོད། མེ་ཇོར་གྱིས་འཁྱག་སྒམ་གྱི་ནང་དུ་ཁ་ལག་ཉོས་སོང་། དེ་ནས་དེ་ལ་བརྗེ་ལེན་
གྱི་ཚུལ་དུ་ངས་ཁ་ལག་བཟོས་ཤིང་སྣོད་ཆས་བཀྲུས་པ་ཡིན། དུས་སྐབས་འདི་ལ་ང་
ནི་དོན་ཡོད་ཚད་ཀྱི་ནང་ལ་ཞུགས་པ་ཡིན། དགོང་མོ་གཅིག་ལ་རའོ་ལིན་སིའི་ཁང་
པར་སྟོན་མོ་ཆེན་པོ་ཞིག་བཏང་བ་རེད། རའོ་ལིན་སིའི་ཨ་མ་འགྲུལ་བཞུད་ཅིག་ལ་
ཕྱིན་འདུག རའེ་ རའོ་ལིན་སིས་ནི་ཁོང་གིས་ངོ་ཤེས་པའི་མི་ཚང་མ་བོས་ནས་ཁོང་
ཚོར་ཨ་རག་འཁྱེར་ཤོག་ཅེས་ལབ་འདུག་ལ། དེ་ནས་ཁོས་བུ་མོ་འཚོལ་ཕྱིར་རང་
གི་ཁ་བྱང་གི་ལག་དེབ་བསྔོགས་པ་རེད། ཁོང་གིས་སྐད་ཆ་མང་ཆེ་བ་དེ་ང་ལ་བཤད་
དུ་བཅུག་པ་རེད། བུ་མོ་ཧ་ཅང་མང་པོ་བསླེབས་འདུག ཌིན་གྱིས་ད་ལྟ་ཅི་ཞིག་བྱེད་
ཀྱིན་ཡོད་པ་ཤེས་སླད་ངས་ཁར་ལོ་ལ་ཁ་པར་བཏང་བ་ཡིན། ཌིན་ནི་ཁར་ལོའི་ཁང་
པ་ལ་ཞོགས་ཀའི་ཆུ་ཚོད་གསུམ་པ་ལ་ཡོང་གི་འདུག སྟོན་མོ་ཚར་བའི་རྗེས་ལ་ང་
དེར་ཕྱིན་པ་ཡིན།
ཁར་ལོའི་སྡོད་ཤག་འོག་ཁང་ཅན་དེ་ནི་གྷ་རནད་ལམ་ཁའི་སྟེང་ན་ཡོད་ཅིང་།
ཡེ་ཤུའི་ལྷ་ཁང་ཞིག་གི་འཁྲིས་ན་ཡོད་པའི་ས་ཕག་དམར་པོ་ཅན་གྱི་ཁང་རྙིང་གླ་
ལ་གཏོང་བ་ཞིག་རེད། ཁྱེད་སྲང་ལམ་ནས་མར་ཕྱིན་ཏེ་རྡོའི་སྐས་རིམ་འགའ་ནས་
བབས། ཤིང་གི་སྒོ་རྙིང་ཞིག་ཕྱེས། དེ་ནས་དོང་ཁང་ལྟ་བུ་ཞིག་བརྒྱུད་ནས་ཁོང་
གི་ཉལ་སའི་སྒོ་ལ་བསླེབས། ཁང་མིག་དེ་ཨུ་རུ་སུའི་དྲང་སྲོང་ཞིག་གི་ཁང་མིག་
དང་འདྲ་སྟེ། ཉལ་ཁྲི་གཅིག ཡང་ལཱ་སྦར་བ་ཞིག རླན་བཤེར་འཛག་པའི་རྡོའི་
རྩིག་པ། དེ་ནས་ཁོ་རང་གིས་བཟོས་པའི་མི་ཞིག་གི་སྐབས་འཕྲལ་གྱི་འབག་སྐུ་ལྟ་
བུའི་ཞེད་སྣང་ཚ་པོ་ཞིག་བཅས་འདུག ཁོང་གིས་ང་ལ་རང་གི་སྙན་ངག་བཀླགས་
པ་རེད། དེ་ལ་“ཌེན་ཝར་གྱི་ཡི་མུག་"ཅེས་བཏགས་འདུག ཞོགས་ཀར་ཁར་ལོས་ང་
གཉིད་དཀྲོགས་བྱུང་། ཁོང་གིས་རང་གི་སྡོད་ཤག་གི་ཕྱི་ལོགས་ཀྱི་སྲང་ལམ་དུ་
“ཕུག་རོན་སྤྱོད་ངན་དག་གིས་”སྐད་ངན་འབྱིན་པ་གོ་འདུག་ལ། "སྐྱོ་བའི་བྱིའུ་ཆུང་
སྐད་སྙན་”"རྣམས་ཀྱིས་ཡལ་གའི་སྟེང་དུ་མགོ་བོ་གུག་ནས་ཡོད་པ་མཐོང་འདུག དེ་
དག་གིས་རང་གི་ཨ་མ་དྲན་བཅུག་འདུག གྲོང་ཁྱེར་གྱི་སྟེང་དུ་སྐྱ་མདོག་ཅིག་གིས་
གཡོགས་འདུག་ལ། རི་བོ་རྣམས་ཏེ། གྲོང་ཁྱེར་གྱི་ཕྱོགས་གང་ནས་ཡིན་ཀྱང་ནུབ་ཏུ་
བལྟས་ན་མཐོང་ཐུབ་པའི་མཛེས་ཤིང་བརྗིད་པའི་རོག་ཁི་རི་རྒྱུད་དེ་ནི་"ཤོག་གུའི་
ལྡེར་བཟོ་"ཞིག་རེད། འཇིག་རྟེན་ཧྲིལ་པོ་འདི་སྨྱོན་པ་དང་ཀྱག་ཀྱོག ཧ་ལས་པའི་
ཁྱད་མཚར་ཞིག་རེད། ཁོང་གིས་ཌིན་ནི་འཇའ་ཚོན་གྱི་བུའམ་བྱིས་པ་ཞིག་ཤོར་རྗེས་
སུ་བཙས་པའི་བུ་ཞིག་ཡིན་པའི་ཚུལ་དང་། ཁོང་གིས་སྡུག་བསྔལ་གྱིས་གཟིར་བའི་
ཕི་རེ་ཨེབ་སི་ཞེས་པའི་ལྷ་དེའི་ཚུལ་གྱིས་མནར་གཅོད་མྱངས་པ་བྲིས་ཡོད། ཁོང་གིས་
རང་ཉིད་ནི་[གྷི་རིག་གི་གཏམ་རྒྱུད་དུ་ཡོད་པའི་རྒྱལ་པོ་]"ཨོ་ཌ་ཕ་སི་ ཨེ་ཌི་"ཡིན་
པའི་ཚུལ་བསྟན་ཅིང་། དེས་ནི་“སྒེའུ་ཁུང་གི་ཤེལ་སྒོ་ནས་འགྱིག་བྱི་རིལ་འབྲད་
"དགོས་པ་རེད། རང་གི་ས་འོག་གི་སྡོད་ཤག་འདིར་ཁོང་གིས་བསམ་གཞིགས་ནན་
མོ་བྱས་ཤིང་། ཁོང་ལ་ཉིན་རེ་རེ་ལ་བྱུང་བའི་དོན་ཚང་མ་འབྲི་དེབ་ཆེན་པོ་ཞིག་
སྟེང་དུ་བྲིས་ཡོད་ཅིང༌། ཌིན་གྱིས་ཅི་བྱས་སམ་ཅི་བཤད་ཚང་མ་བྲིས་ཡོད་པ་རེད།
ཌིན་དུས་ཆད་ལྟར་བསླེབས་བྱུང་། “ཚང་མ་ཁ་རུ་ཁ་ཐུག་ཡིན།” ཁོང་གིས་དེ་
ལྟར་བསྒྲགས། “ང་མེ་རི་ལུ་ལ་བཟའ་འཐོར་བྱེད་ཀྱི་ཡིན་ལ། ཁ་མེལ་ལ་གཉེན་སྒྲིག་
གི་ཡིན། དེ་ནས་མོ་མཉམ་དུ་སན་ཧྥ་རན་སི་སི་ཁོ་ལ་ཕྱིན་ནས་སྡོད་རྒྱུ་ཡིན། འོན་
ཀྱང་འདི་ནི་སྔོན་ལ་ཁྱེད་དང་ང་། བརྩེ་བའི་ཁར་ལོ་བཅས་ཋེག་ས་སི་ལ་ཕྱིན་ནས་
ཨོལད་ བྷུལ་ ལི་སྟེ། ཡིད་དུ་འོང་བའི་སྟག་ཕྲུག་དེ་བཙལ། ང་ཁོ་ལ་ཁྱོན་ནས་ཐུག་
མ་མྱོང་ན་ཡང་ཁྱོད་གཉིས་ཀས་ཐེངས་མང་པོར་ཁོའི་སྐོར་བཤད་སོང་། དེ་ནས་ང་
སན་ ཧྥ་རན་སི་སི་ཁོ་ལ་འགྲོ་གི་ཡིན།"
དེ་ནས་ཁོང་ཚོ་ལས་ཀའི་སྒང་ལ་བབ་སོང་། སྐྱིལ་ཀྲུང་བྱས་ནས་ཉལ་ཁྲིའི་སྒང་
ལ་བསྡད་ཅིང་། ཕན་ཚུན་ལ་ཐད་ཀར་བལྟས། ང་འཁྲིས་ཀྱི་རྐུབ་སྟེགས་ཤིག་གི་སྟེང་
དུ་ཙོག་འཁུམས་ཀྱིས་བསྡད་ཡོད་ཅིང་དེ་ཚོ་ཚང་མ་མཐོང་བྱུང་། ཁོང་ཚོས་བསམ་
བློ་སྤྱི་རྡོག་མ་ཞིག་ནས་མགོ་བཙུགས་ཤིང་དེའི་སྐོར་གྲོས་བསྡུར་བྱས། ལས་དོན་བྲེལ་
འཚུབ་ཀྱི་ཁྲོད་ནས་བརྗེད་པར་གྱུར་བའི་བསམ་བློ་སྤྱི་རྡོག་མ་གཞན་ཞིག་ཕན་ཚུན་
ལ་དྲན་སྐུལ་བྱས། ཌིན་གྱིས་དགོངས་དག་ཞུས་མོད། འོན་ཀྱང་ཁོང་གིས་དཔེ་མཚོན་
བཞག་སྟེ། བསམ་ཚུལ་སྤྱི་རྡོག་མ་དེ་ལ་སྟངས་འཛིན་བྱེད་རྒྱུའང་འགྲིག་པར་མ་ཟད།
བསམ་བློ་སྤྱི་རྡོག་མ་དེ་ལ་སླར་ཡང་འཁོར་ཐུབ་པའི་ཁས་ལེན་བྱས་སོང་།
ཁར་ལོ་ཡིས་བཤད་རྒྱུར། “ང་ཚོས་ཝ་ཛི་སྲང་ལམ་བརྒལ་བའི་སྐབས་དེར་ངས་
ཁྱེད་ལ་བཤད་འདོད་བྱུང་བ་ནི། ཁྱེད་རླངས་འཁོར་ཆུང་གྲས་དེ་རིགས་ལ་དགའ་
ནས་སྨྱོ་འཚུབ་འཚུབ་བྱེད་པ་དེ་ལ་ངས་ཅི་ཞིག་ཚོར་བའི་སྐོར་ཡིན། དྲན་གྱི་འདུག་
གམ། སྐབས་དེ་དུས་ཁྱེད་ཀྱིས་དོར་མ་ལྷུག་ལྷུག་ཅན་གྱི་སྤྲང་རྒན་དེ་བསྟན་ནས་ཁོང་
ཁྱེད་ཀྱི་ཕ་དང་ཧ་ཅང་འདྲ་བོ་འདུག་ཅེས་ལབ་པ་དེ་དྲན་གྱི་འདུག་གམ།”
"ལགས་རེད། ལགས་རེད། ངས་ལོས་དྲན། དེ་ཙམ་ཞིག་མ་རེད། འོན་ཀྱང་དེས་
ང་རང་རང་གི་སྦྱོང་བརྡར་ཞིག་མགོ་འཛུགས་སུ་བཅུག་སོང་། ངོ་མའི་རྩུབ་རྒོད་ཀྱི་
དོན་ཞིག་ཡོད་པ་དེ་ངས་ཁྱེད་ལ་བཤད་དགོས། ངས་དེ་བརྗེད་པར་འགྱུར་ངེས་མོད།
ད་ཁྱེད་ཀྱིས་ང་དེ་དྲན་དུ་བཅུག་བྱུང་། ..." གནད་དོན་གསར་པ་གཉིས་བསླངས་པ་
རེད། ཁོང་ཚོས་དེའི་ཐོག་ཞིབ་བསྡུར་བྱས་སོང་། དེ་ནས་ཁར་ལོ་ཡིས་ཌིན་ལ་ཁོང་
དྲང་པོ་ཡིན་མིན་དང་ལྷག་པར་དུ་ཁོང་སེམས་ཀྱི་གཏིང་ནས་ཁོང་དང་ལྷན་དུ་དྲང་
མོ་དྲང་བཞག་ཡིན་མིན་དྲིས་སོང་།
"ཅིའི་ཕྱིར་ཁྱེད་ཀྱིས་དྲི་བ་འདི་སླར་ཡང་འདྲི་གི་ཡོད།"
"ངས་ཤེས་འདོད་པའི་དོན་དག་མཐའ་མ་གཅིག་འདུག ..."
"འོན་ཀྱང་། བརྩེ་བའི་སལ། ཁྱེད་ཀྱིས་ཉན་བཞིན་འདུག ཁྱེད་དེར་བསྡད་ཡོད་
པ་རེད། ང་ཚོས་སལ་ལ་འདྲི། ཁོང་གིས་ག་རེ་བཤད་ཀྱི་རེད།”
དེ་ནས་ངས་ལབ་པ་ཡིན། “ཁར་ལོ། དོན་དག་མཐའ་མ་དེ་ནི་ཁྱེད་ཀྱིས་རྙེད་མི་
ཐུབ་པའི་དོན་དེ་རེད། མི་སུས་ཀྱང་དོན་དག་མཐའ་མ་དེ་རྙེད་ཐུབ་ཀྱི་མ་རེད། ང་
ཚོས་ཆེས་མཐའ་མཇུག་ཏུ་གནད་དོན་དེ་འཛིན་ཐུབ་པའི་རེ་བ་ཞིག་གིས་ང་ཚོ་འཚོ་
གནས་བྱས་ཏེ་བསྡད་ཡོད་པ་རེད།”
“མ་རེད། མ་རེད། མ་རེད། ཁྱེད་ཀྱིས་ངོ་མ་སྐྱག་པ་ཆོ་མེད་པ་དང་བརྩམས་སྒྲུང་
པ་ཝོལ་ཧྥི་ཡི་རིང་ལུགས་ནས་ཆེ་ཉམས་ཅན་གྱི་བརྩེ་དུང་བཤད་ཀྱི་འདུག” ཁར་
ལོས་དེ་ལྟར་བཤད།
དེ་ནས་ཌིན་གྱིས་བཤད་རྒྱུར། “ངས་དེ་བཤད་བསམས་པ་ཁྱོན་ནས་མེད། འོན་
ཀྱང་ང་ཚོས་སལ་ལ་ཁོང་གི་བསམ་ཚུལ་བཤད་འཇུག ངོ་མ་བཤད་ན་ཁར་ལོ་ཁྱེད་
ཀྱིས་ཁོང་ཕ་གིར་བསྡད་ནས་ང་ཚོ་ལ་ལྟ་རྟོག་བྱེད་པ་དེའི་ནང་ལ་གཟི་བརྗིད་འདྲ་
བོ་ཞིག་ཡོད་པར་བསམ་གྱི་མི་འདུག་གམ། སྟག་ཕྲུག་སྨྱོན་པ་འདིས་རྒྱལ་ཁབ་འདི་
འཕྲེད་དུ་བཅད་ནས་ས་ཕ་གི་ནས་འདིར་ཡོང་བ་རེད། གྲོགས་རྙིང་སལ་གྱིས་ལབ་
མི་ཡོང་། གྲོགས་རྙིང་སལ་གྱིས་ལབ་མི་ཡོང་།"
“ངས་མི་ལབ་པའི་དོན་མ་རེད།” ངས་ངོ་རྒོལ་བྱས། “ངས་ཁྱེད་གཉིས་གང་ལ་
འགྲོ་བ་དང་ཅི་ཞིག་བྱེད་རྩིས་ཡོད་པ་དེ་ཧ་གོ་གི་མི་འདུག འདི་ནི་མི་སུ་ཞིག་ལ་ཡིན་
ནའང་ཐལ་ཆེ་བ་ཞིག་ཡིན་པ་ངས་ཧ་གོ་གི་ཡོད།
“ཁྱེད་ཀྱིས་བཤད་ཚད་སྐྱོན་བརྗོད་རེད།”
"འོ་ན། ཁྱེད་ཀྱིས་བྱེད་རྩིས་ཀྱི་དོན་དེ་ག་རེ་རེད།”
“ཁོ་ལ་ཤོད།"
"མིན། ཁྱོད་ཀྱིས་ཁོ་ལ་ཤོད།”
“བཤད་རྒྱུ་ཞིག་ཅི་ཡང་ཡོད་པ་མ་རེད།" ངས་གད་མོ་ཤོར་བཞིན་དེ་ལྟར་ལབ།
ངས་ཁར་ལོའི་ཞྭ་མོ་གོན་ཡོད། ངས་ཞྭ་དེ་རང་གི་མིག་གི་མཚམས་བར་དུ་འཐེན་
ནས། “ང་གཉིད་ན་འདོད།” ཅེས་བཤད་པ་ཡིན།
"སྙིང་རྗེ་སལ། རྟག་ཏུ་གཉིད་ན་འདོད།” ང་ཁུ་སིམ་མེར་བསྡད། ཁོང་ཚོས་ཡང་
བསྐྱར་མགོ་བརྩམས་སོང༌། “བྱ་ཤ་སྲེག་མ་དེའི་རིན་ལ་སྤྲོད་རྒྱུའི་ཆེད་དུ་ཁྱེད་ཀྱིས་
ངའི་སྐར་མ་ལྔ་དེ་གཡར་ནས་ ..."
“མ་རེད་ཁོ་རེ། སི་པན་(གྱི་ཐུག་པ་དེའི་ཚབ་ལ་སྤྲད་པ་)རེད། དྲན་གྱི་འདུག་
གམ། ཋེག་ས་སིའི་སྐར་མ་ཞེས་པའི་ཟ་ཁང་དུ།”
"ང་ནི་དེ་གཟའ་མིག་དམར་ཞེས་པའི་ཟ་ཁང་དང་འཁྲུགས་འགྲོ་གི་འདུག ཁྱེད་
ཀྱིས་སྐར་མ་ལྔ་གཡར་དུས་ཁྱེད་ཀྱིས་བཤད་རྒྱུ་ལ། ད་ཉོན། ཁྱེད་ཀྱིས། ་ཁར་ལོ། འདི་
ནི་ངས་ཁྱེད་ལ་དབང་ཡོད་བྱེད་ཐེངས་མཐའ་མ་དེ་ཡིན།' ཞེས་ཁྱེད་དང་མཉམ་དུ་
བཙན་པོ་དབང་ཡོད་ཁྱོན་ནས་མི་བྱེད་རྒྱུར་ངས་མོས་མཐུན་བྱས་པ་དེ་དངོས་གནས་
ཡིན་པའི་ཚུལ་གྱིས་བཤད་སོང་།”
“མེད། མེད་མེད། ངས་དེ་ལྟར་བསམས་མེད། ངའི་བརྩེ་བའི་གྲོགས་པོ། གལ་
སྲིད་ཁྱེད་ལ་འདོད་པ་ཡོད་ན་ང་ལ་ཡང་བསྐྱར་ཉོན་དང་། མཚན་མོ་དེར་མེ་རི་ལུ་
ནི་ཁང་མིག་དེར་ངུ་བཞིན་འདུག དེ་ནས་ང་ཁྱེད་ལ་འཁོར་ཏེ་ངའི་ལྷག་བསམ་
ཟོལ་མེད་ཀྱི་གདངས་འཕར་མ་ཞིག་བསྣན་ཏེ་ཁྱེད་ལ་བརྡ་བསྟན་ཅིང་། དེ་ནི་ཆེད་
མངགས་ཀྱིས་བྱས་པ་ཞིག་ཡིན་པ་མ་ཟད། དེ་ལ་དེའི་ཀུན་སློང་ཡང་ཡོད་པ་ང་
ཚོ་གཉིས་ཀས་ཤེས། ངའི་ཆ་ནས་རྣམ་འགྱུར་བསྟན་ནས་ ... ཡིན་ན་ཡང་། སྒུགས་
ཨ། ཨོ། དེ་མ་རེད།”
"དེ་དེ་མིན་པ་ནི་ཧ་ཅང་གསལ་པོ་རེད། གང་ཡིན་ཟེར་ན། ཁྱེད་ཀྱིས་དེ་བརྗེད་
པ་རེད། འོན་ཀྱང་། ངས་ཁྱེད་ལ་ཁག་དཀྲི་བྱེད་མཚམས་འཇོག ངས་བཤད་པ་ནི་
'ལགས་རེད་'ཅེས་པ་དེ་ཡིན།" དེ་ལ་སོགས་པ་བཤད་ནས་མཚན་གང་ལ་ཁོང་ཚོས་
སྐད་ཆ་འདི་ལྟར་བཤད་སོང་། སྐྱ་རེངས་ཤར་དུས་ངས་ཡར་བལྟས་པ་ཡིན། ཁོང་ཚོས་
ཞོགས་ཀའི་དོན་དག་གི་མཐའ་མ་དེ་ལ་སྡོམ་རྒྱག་གི་འདུག “ངས་ཁྱེད་རང་ལ་ང་
དེ་རིང་ཞོགས་ཀའི་ཆུ་ཚོད་བཅུ་པ་ལ་མེ་རི་ལུ་ལ་ཐུག་དགོས་ཤིང་། དེའི་རྒྱུ་མཚན་
གྱིས་ང་གཉིད་ཁུག་དགོས་འདུག་ཅེས་བཤད་དུས། ཁྱེད་ཀྱིས་ང་ལ་བཤད་མ་ཐག་
པའི་གཉིད་ཀྱི་དགོས་མཁོ་མེད་ལུགས་སྐོར་ལ་ལན་རྒྱག་རྒྱུའི་ཆེད་དུ་ཡིན་གཅིག་
བྱེད་དགོས་པའི་གདངས་དེ་འཁྱེར་ཡོང་མོད། འོན་ཀྱང་། བསམ་བློ་ཐོངས་དང་། ། ངོ་
མ་བཤད་ན་ང་ལ་དངོས་གནས་དྲང་གནས་གསལ་པོ་དང་ཡང་དག་པའི་ཐོག་ནས།
གང་ཡིན་ཡང་རུང་བ་ཅི་ཡང་མེད་པ་འདི་ཁོ་ན། འདི་ཁོ་ནའི་རྒྱུ་མཚན་ཐོག་ནས་
ད་ང་གཉིད་དགོས་ཀྱི་འདུག དེ་ངོ་མ་ཡིན། ཁོ་རེ། ངའི་མིག་བཙུམས་འགྲོ་གི་
འདུག དེ་དག་ནི་དམར་པོ་ཚ་ལམ་ལམ་བྱེད། གཟེར་རྒྱག ཐང་ཆད། ཕམ་འདུག
“ཨོ་ཙི། བྱིས་པ།” ཁར་ལོས་དེ་ལྟར་བཤད།
བྱེད།”
"ད་ངོ་མ་ང་ཚོ་གཉིད་ཁུག་དགོས་འདུག ད་འཕྲུལ་འཁོར་འདི་མཚམས་འཇོག་
"ཁྱེད་ཀྱིས་འཕྲུལ་འཁོར་མཚམས་འཇོག་བྱེད་ཆོག་གི་མ་རེད།” ཁར་ལོས་རང་
གི་སྐད་ཤུགས་ཆེ་ཤོས་དེའི་ཐོག་ནས་སྐད་བརྒྱབ་སོང་། བྱ་སྐད་དང་པོ་གྲག་བྱུང་།
“ད་ངས་ལག་པ་ཡར་བཀྱགས་དུས་” ཌིན་གྱིས་དེ་ལྟར་བཤད། “ང་ཚོས་སྐད་
ཆ་བཤད་མཚམས་འཇོག ང་ཚོ་གཉིས་ཀས་ཡང་དག་པ་དང་དགག་བྱ་ཅི་ཡང་
མེད་པའི་ཐོག་ནས་ཧ་གོ་དོན་གསལ་ལ་ང་ཚོས་དངོས་གནས་ཁ་བརྡ་བྱེད་མཚམས་
འཇོག་རྒྱུ་ཡིན་ལ་ང་ཚོ་ངོ་མ་ཉལ་རྒྱུ་ཡིན།"
རེད།"
"ཁྱེད་རང་གིས་འཕྲུལ་འཁོར་དེ་དེ་འདྲ་བྱས་ནས་མཚམས་འཇོག་ཆོག་གི་མ་
"འཕྲུལ་འཁོར་མཚམས་ཞོག་” ངས་ལབ་པ་ཡིན། ཁོང་ཚོས་ང་ལ་བལྟས་བྱུང་།
"སྐབས་འདིའི་དུས་ཀུན་ཏུ་ཁོ་གཉིད་སད་ནས་ཉན་བཞིན་བསྡད་འདུག ཁོ་རེ།
སལ། ཁྱེད་ཀྱིས་ག་རེ་བསམ་སྡོད་ཀྱིན་ཡོད།” ངས་ཁོང་ཚོ་ལ་བཤད་དོན། ཁྱེད་ཅག་
ནི་ཧ་ལས་པའི་སྨྱོན་པ་སྨྱོ་ནག་གཉིས་རེད། འདི་ནི་ཆུ་ཚོད་འཁོར་ལོའི་མ་ལག་ཅིག་
ཁ་ལོ་ར་ཌོའི་བྷར་ཐོད་རི་རྩེ་ལ་ཏན་ཏན་བསླེབས་ཟིན་མོད། འོན་ཀྱང་འཇིག་རྟེན་
ཐོག་གི་ཆེས་མཉེན་ཆ་ཅན་གྱི་ཆུ་ཚོད་འཁོར་ལོ་དེའི་མ་ལག་ཆེས་ཆུང་བའི་བྱེད་
སྒོ་ལ་ལྟ་བཞིན་པའི་མི་ཞིག་དང་འདྲ་བར་ངས་མཚན་ཧྲིལ་བོར་ཁོང་ཚོར་མཉན་
ནས་བསྡད་པ་ཡིན་བསམས་བྱུང་ཞེས་བཤད་པ་ཡིན། ཁོང་ཚོ་གད་མོ་བགད་བྱུང་།
ངས་ཁོང་ཚོ་ལ་མཛུབ་མོ་བཙུགས་ནས་བཤད་དོན། “གལ་སྲིད་ཁྱེད་གཉིས་ཀྱིས་མུ་
མཐུད་འདི་ལྟར་བྱས་ན་ཁྱེད་གཉི་ག་སྨྱོ་འགྲོ་གི་རེད། འོན་ཀྱང་ཁྱེད་གཉིས་མུ་མཐུད་
ནས་བསྐྱོད་སྐབས་ཅི་བྱུང་བ་དེ་ང་ལ་བཤད་རོགས་གནང་།"
ང་ཕྱི་ལོགས་ལ་ཕྱིན་ཏེ་གྲོང་ཁྱེར་གྱི་འགྲུལ་འཁོར་ལ་བསྡད་ནས་ངའི་སྡོད་ཤག་
ལ་ཕྱིན་པ་ཡིན། ཐང་ཆེན་པོའི་ཤར་ཕྱོགས་ནས་རླབས་ཆེ་བའི་ཉི་མ་ནམ་མཁར་
འཕགས་རིམ་བཞིན་ཁར་ལོ་ མག་སི་ཡི་ཤོག་གུའི་ལྡེར་བཟོ་ལྟ་བུའི་རི་བོ་རྣམས་
དམར་པོར་གྱུར་འདུག

ལེའུ་དགུ་པ།

དགོང་མོར་ང་ནི་རི་འཛེགས་ཀྱི་འགྲུལ་བཞུད་དེ་ལ་ཞུགས་ཡོད་ལ། ངས་ཌིན་དང་
ཁར་ལོ་ཉིན་ལྔའི་རིང་ལ་མཐོང་མ་བྱུང་། བྷེབ་ རའོ་ལིན་སི་ལ་ཁོ་མོའི་ལས་ཀའི་སྦྱིན་
བདག་གི་རླངས་འཁོར་གཟའ་མཇུག་འདིར་སྤྱོད་ཆོག་པ་ཞིག་ཡོད་པ་དང་། ང་ཚོས་
གྱོན་པ་ཆ་ཅན་ཉོས་ནས་རླངས་འཁོར་གྱི་སྒེའུ་ཁུང་ལ་དཔྱངས་པ་ཡིན། དེ་ནས་གྲོང་
ཁྱེར་དཀྱིལ་ཞེས་པའམ་ཡང་ན་སན་ཋི་རལ་ སི་ཋི་ཞེས་པ་ལ་ཕྱིན་ཅིང༌། རའེ་རའོ་
ལིན་སི་ཡིས་རླངས་འཁོར་བསྐོར་གྱི་ཡོད། ཋིམ་ གྷེ་རེ་ནི་རྒྱབ་ན་ལྷོད་ལྷོད་དུ་བསྡད་
ཡོད་ཅིང༌། བྷེབ་མདུན་ན་ཡོད། འདི་ནི་ངས་རོག་ཁི་རི་རྒྱུད་ཀྱི་ནང་ངོས་མཐོང་པ་
ཐེངས་དང་པོ་ཡིན། གྲོང་ཁྱེར་དཀྱིལ་ཞེས་པ་དེ་ནི་གཏེར་ཁ་སྔོག་སའི་གྲོང་རྙིང་ཞིག་
ཡིན་ལ། སྐབས་ཤིག་གི་རིང་ས་འདི་ནི་འཇིག་རྟེན་སྟེང་གི་“ཕྱུག་ཤོས་ཀྱི་མེལ་ལེ་གྲུ་
བཞི་མ་”ཞེས་གྲགས་པ་རེད། དེར་དངུལ་གྱི་རྡོ་ལེབ་འཁྲུལ་མེད་ཡོད་པ་དེ་མི་རྒན་
འཐེང་པོ་ཞིག་གིས་རི་ལ་མྱུལ་སྐབས་རྙེད་པ་རེད། ཁོང་ཚོ་ཞག་མ་གཅིག་གིས་ཕྱུག་
པོར་གྱུར་ཅིང་། གཡང་གཟར་བའི་ལུང་ཁུག་ཅིག་ཏུ་ཁོང་ཚོའི་སྤྱིལ་ཁང་རྣམས་ཡོད་
པ་དེའི་དཀྱིལ་དུ་ཟློས་གར་ཁང་ཆུང་ལ་སྙིང་རྗེ་བ་ཞིག་ཡོད་པ་རེད། གཞས་མ་དང་
འཁྲབ་སྟོན་མ་ལི་ལི་ཨན་ ར་སལ་དང་། དེ་བཞིན་ཡུ་རོབ་ཀྱི་ཟློས་གར་མཁན་གྲགས་
ཅན་རྣམས་ཀྱང་འདིར་ཡོང་བ་རེད། དེ་ནས་ཨ་རིའི་ནུབ་ཕྱོགས་གསར་པའི་ངར་
ཤུགས་ཅན་གྱི་ཚོང་དོན་ལྷན་ཚོགས་ལྟ་བུ་ཞིག་གིས་ས་ཆ་འདི་བསྐྱར་གསོ་བྱེད་རྒྱུའི་
ཐག་གཅོད་མ་བྱས་བར་དུ་སན་ཋི་རལ་སི་ཋི་འདི་མི་མེད་ལུང་སྟོང་ཆགས་པ་རེད།
དེ་དག་གིས་ཟློས་གར་ཁང་དེ་ཇེ་ལེགས་སུ་བཏང་ཞིང་། ལོ་རེ་རེའི་དབྱར་གྱི་སྐབས་
སུ་རྒྱལ་ས་དང་གྲོང་ཁྱེར་གྱི་མི་གྲགས་ཅན་རྣམས་ཡོང་ནས་འཁྲབ་སྟོན་བྱས། དེ་ནི་
མི་ཚང་མ་ལ་གུང་གསེང་ཆེན་པོ་ཞིག་རེད། ལྟ་སྐོར་བ་རྣམས་ནི་གང་ས་ནས་ཡོང་
ཞིང་། མཐའ་ན་ཧོ་ལི་ཝུད་ཀྱི་མི་སྣ་གྲགས་ཅན་རྣམས་ཀྱང་ཡོང་བ་རེད། ང་ཚོས་རིའི་
ངོས་ལ་ཡར་བསྐོར་ཞིང་། ལམ་ཁ་དོག་པོ་རྣམས་ནི་ཆི་ཆི་[ཉི་ཧོང་པ་ལྟ་བུའི་]འགྲུལ་
པས་ཁེངས་ཏེ་འགག་བསྡད་འདུག ངས་མེ་ཇོར་གྱི་སྒྲུང་ནང་གི་"སམ་"དེ་དྲན་བྱུང་
ལ། མེ་ཇོར་བདེན་པ་རེད། མེ་ཇོར་ཁོང་རང་ཉིད་ཀྱང་དེར་བསླེབས་འདུག་ཅིང་། མི་
ཚང་མས་རང་གི་སྤྱི་ཚོགས་འབྲེལ་གཏུགས་ཀྱི་འཛུམ་ཆེན་པོ་དེ་བསྟན་ཅིང་། ཆེས་
ལྷག་བསམ་རྣམ་དག་ཅིག་གིས་ཡོད་ཚད་ལ་འོ་འོ་དང་ཨང་ཨང་ཟེར་བཞིན་འདུག
“སལ་" ཞེས་ཁོས་སྐད་ཤོར་ནས་ངའི་དཔུང་པ་ནས་འཇུས་ཏེ། "གྲོང་སྡེ་རྙིང་པ་འདི་
ལ་ཅིག་ལྟོས་དང་། འདི་ལོ་བརྒྱ་ མ་རེད་དམྱལ་བ་ ལོ་བརྒྱད་ཅུ་དང་དྲུག་ཅུའི་གོང་
ལ་ཇི་འདྲ་ཡིན་པ་དེར་བསམ་བློ་ཞིག་ཐོངས་དང་། ཁོ་ཚོར་ཟློས་གར་ཡོད་པ་རེད།"
“འོ་རེད།” ངས་ཁོང་གི་རྟོག་སྒྲུང་གི་མི་སྣ་ཞིག་གི་ལད་ཟློས་བྱས་ཏེ་དེ་ལྟར་བཤད།
“ཡིན་ན་ཡང༌། ཁོང་ཅག་འདི་ན་འདུག"
"བྱི་ཕྲུག་དེ་ཚོ།" ཁོས་དམོད་མོ་བོར། འོན་ཀྱང་ཁོང་གིས་བྷེ་ཋི་ གྷེ་རེ་རང་གི་
མཆན་དུ་བཟུང་ནས་རང་གིས་སྐྱིད་པོ་གཏོང་ཕྱིར་ཕར་ཕྱིན་སོང་།
བྷེབ་ རའོ་ལིན་སི་ནི་མྱོང་རྒྱུས་ཆེ་བའི་སྐྲ་སེར་མ་ཞིག་རེད། མོས་གྲོང་སྡེའི་
ཟུར་ན་ཡོད་པའི་གཏེར་འདོན་པའི་ཁང་རྙིང་ཞིག་ཤེས་ཤིང་། དེར་གཟའ་མཇུག་གི་
རིང་ལ་ང་ཚོ་གསར་བུ་རྣམས་ཉལ་ན་འགྲིག་པ་རེད། ད་ང་ཚོས་བྱེད་དགོས་པ་ནི་
གཙང་མ་བཟོ་རྒྱུ་ཙམ་ཞིག་རེད། ད་དུང་ང་ཚོས་ས་འདི་རུ་སྟོན་མོ་རྒྱ་ཆེན་པོ་ཞིག་
གཏོང་ཐུབ་པ་འདུག འདི་ནི་སྤྱིལ་ཁང་རྙིང་པ་ཞིག་ལ་ནང་གི་ཅ་དངོས་རྣམས་
ས་རྡུལ་སོར་མོ་གང་ཙམ་གྱིས་གཡོགས་པ་ཞིག་རེད། འདི་ལ་ཁྱམས་ར་ཡོད་པ་དང་
རྒྱབ་ན་ཆུ་དོང་ཞིག་འདུག ཋིམ་ གྷེ་རེ་དང་རའེ་རའོ་ལིན་སི་གཉིས་ཀྱིས་ཕུ་དུང་
བརྫེས་ནས་གཙང་མ་བཟོ་མགོ་བརྩམས་སོང་ལ། དེ་ནི་ཁོང་གཉིས་ཀྱིས་དེའི་ཕྱི་དྲོ་
དང་མཚན་གྱི་ཆ་ལ་བྱས་པའི་ལས་ཀ་མང་ཆེ་བ་དེ་རེད། འོན་ཀྱང་ཁོང་གཉིས་ལ་
སྦི་རག་ཤེལ་དམ་གྱི་ཟོ་བ་ཞིག་ཡོད་ལ། ཚང་མ་འགྲིག་ཡོད་པ་རེད།
ང་ལ་ཆ་གཞག་ན། ཕྱི་དྲོ་དེར་བྷེབ་ངའི་མཆན་དུ་སྐྱོར་བ་དང་བཅས་ཟློས་གར་
ཁང་དུ་སྐུ་མགྲོན་ལ་འགྲོ་རྒྱུའི་དུས་ཆད་བཟོས་ཡོད། ངས་ཋིམ་གྱི་གྱོན་པ་ཆ་དེ་གོན་
པ་ཡིན། ཉི་མ་འགའ་ཞིག་སྔོན་དེ་ག་རང་ལ་ང་སྤྲང་པོ་འདྲ་བོ་ཞིག་བྱས་ནས་ཌེན་
ཝར་ལ་ཡོང་བ་རེད། ད་ནི་ངས་གྱོན་པ་ཆ་ཞིག་གོན་ནས་ཏག་ཏག་གཙང་སེང་ངེར་
ཡོད་ཅིང་། གྱོན་པ་ལེགས་པོ་སྤྲས་པའི་མཛེས་མ་སྐྲ་སེར་མ་ཞིག་ངའི་མཆན་དུ་
བཟུང་ནས་གནམ་རྒྱན་གློག་སྒྲོན་གྱི་འོག་ཏུ་སྐུ་མགྲོན་རྣམས་ལ་གུས་འདུད་ཞུ་
བཞིན་གླེང་མོལ་བྱེད་ཀྱིན་ཡོད། གལ་སྲིད་མི་སི་སི་ཕི་ ཇིན་གྱིས་ང་མཐོང་ན་ཁོང་
གིས་ག་རེ་ལབ་ཡོང་བསམས་པ་ཞིག་སྐྱེས།
ཟློས་གར་དེ་ཧྥི་ཌེལ་ལི་ཡ་ཟེར་བའི་པི་ཝང་འཁྲབ་སྟོན་ཞིག་རེད། འཁུན་སྒྲ་
ཅན་གྱི་རྡོའི་འོག་གི་མུན་དོང་ཞིག་ནས་གྲག་ཡོང་བའི་ཕོ་སྐད་ཅིག་གིས་“ཇི་འདྲའི་
ཡིད་མུག་པ་ལ་"ཞེས་ངུ་སྐད་བརྒྱབ་བྱུང་། ང་དེའི་ཆེད་དུ་ངུས་པ་ཡིན། དེ་ནི་ངས་མི་
ཚེ་ཞེས་པ་འདི་ཇི་ལྟར་མཐོང་ལུགས་དེ་ཡང་རེད། ང་ཟློས་གར་ལ་ཡིད་དབང་ཞུགས་
ཐག་ཆོད་ནས་སྐབས་ཤིག་གི་རིང་ལ་ངའི་སྨྱོན་པའི་མི་ཚེའི་གནས་སྟངས་དེ་ཡང་
བརྗེད་འདུག་ལ། ང་ནི་ཇར་མན་གྱི་རོལ་དབྱངས་སྡེབ་སྦྱོར་པ་སྐུ་ཞབས་བྷོ་ཐོ་ཝན་
གྱི་རླབས་ཆེ་བའི་སྐྱོ་དབྱངས་དང༌། ཌ་ཆི་ཡུལ་གྱི་རི་མོ་བ་སྐུ་ཞབས་རམ་བྷ་རན་ཌི་
ཡི་སྒྲུང་ནང་གི་གདངས་དབྱངས་ཕྱུག་པོ་དེའི་ཁྲོད་དུ་བོར་འདུག
“ཨོ་རེད། སལ། ལོ་འདིའི་འཁྲབ་སྟོན་ཐད་ཁྱེད་རང་ཇི་འདྲ་དགའ་སོང་།” ཕྱི་
ལོགས་ཀྱི་སྲང་ལམ་དུ་ཌེན་ཝར་ཌི་ཌོལ་གྱིས་སྤོབས་པ་དང་བཅས་དྲིས་བྱུང་། ཁོ་
ནི་ཟློས་གར་ཚོགས་པ་ལ་འབྲེལ་བ་ཡོད་པ་ཞིག་རེད།
"ཇི་འདྲའི་ཡིད་མུག ཇི་འདྲའི་ཡིད་མུག་" ངས་དེ་ལྟར་བཤད། འདི་ནི་ཧ་ལས་
པའི་ཡག་པོ་འདུག"
"འདིའི་རྗེས་ལ་ཁྱེད་ཀྱིས་བྱེད་དགོས་པ་ནི་ཁྱེད་རང་འཁྲབ་སྟོན་པའི་ཚོགས་
མི་རྣམས་ལ་ཐུག་རྒྱུ་དེ་རེད།" ཁོང་རང་ཉིད་གཞུང་འབྲེལ་གཏམ་བཤད་ཀྱི་སྐད་
གདངས་ཤིག་གི་སྟེང་ལ་ཕྱིན་སོང་། འོན་ཀྱང་སྟབས་ལེགས་པ་ཞིག་ལ། དོན་དག་
གཞན་མང་པོའི་བྲེལ་བའི་ཁྲོད་ནས་འདི་བརྗེད་འདུག་ལ། ཁོང་ཡལ་སོང༌།
བྷེབ་དང་ངེད་གཉིས་གཏེར་འདོན་པའི་སྤྱིལ་ཁང་ལ་ལོག་པ་ཡིན། ངས་རང་
གི་གྱོན་པ་ཕུད་ཅིང་། བུ་གཞན་དང་ལྷན་དུ་གཙང་མ་བཟོ་བ་ལ་ཞུགས་པ་ཡིན།
དེ་ནི་གཞི་རྒྱ་ཆེ་བའི་ལས་ཀ་ཞིག་རེད། རོ་ལནད་ མེ་ཇོར་ནི་གཙང་མ་བཟོས་ཚར་
བའི་མདུན་ཁང་གི་དཀྱིལ་དུ་བསྡད་ཅིང་རོགས་རམ་བྱས་མ་སོང་། ཁོང་གི་མདུན་
དུ་ཡོད་པའི་ཅོག་ཙེ་ཆུང་ཆུང་དེའི་སྟེང་དུ་ཁོང་གི་སྦི་རག་ཤེལ་དམ་དང་མིག་ཤེལ་
འདུག ང་ཚོས་ཟོ་བའི་ནང་ལ་ཆུ་འཁྱེར་ཞིང་ཕྱགས་མ་བཟུང་སྟེ་ཡར་རྒྱུག་མར་རྒྱུག་
བྱེད་བཞིན་པའི་སྐབས་དེར་ཁོང་གིས་རྗེས་དྲན་བྱས་དོན། "འོ། གལ་སྲིད་མཚམས་
ཤིག་ལ་ཁྱེད་རང་ང་དང་མཉམ་དུ་ཡོང་ནས་སིན་ཛ་ནོ་རྒུན་ཆང་འཐུང་སྟེ། ཕ་རན་
སིའི་བྷན་ཌོལ་ཡུལ་གྱི་རོལ་མོ་བ་རྣམས་ལ་མཉན་ན། དེ་ནས་ཁྱེད་རང་གིས་འཚོ་
བ་བསྐྱལ་གྱི་ཡོད་པ་རེད། དེ་ནས་དབྱར་ཁའི་རིང་ནོར་མན་ཌིའི་ཡུལ་ཡོད་པ་རེད།
རྒུན་ཆང་ས་བྷོ་ཚི་དང་། ཨ་རག་ཁལ་བ་ཌོ་སི་རྙིང་གྲས་སྤུས་ལེགས་ཡོད་པ་རེད།
སེམ། ཤོག་ཁོ་རེ།" ཁོང་གིས་མཐོང་རྒྱུ་མེད་པའི་རང་གི་གྲོགས་པོ་ལ་དེ་ལྟར་སྨྲས།
"རྒུན་ཆང་དེ་ཆུའི་ནང་ནས་ཡར་བཏོན་ཤོག ང་ཚོས་ཉ་འཛིན་པའི་རིང་དེར་རྒུན་
ཆང་གྲང་མོ་ངེས་ཅན་ཞིག་ཆགས་ཡོད་མེད་ལ་བལྟ།” འདི་ནི་རྩོམ་པ་པོ་ཧེ་མིང་ཝེ་
ཡི་ཤུགས་རྐྱེན་ཐད་ཀར་བསླེབས་པ་ཞིག་རེད།
ངས་སྲང་ལམ་དུ་ཡོད་པའི་བུ་མོ་ཚོ་སྐད་བཏང་བ་ཡིན། “སྡོད་གནས་འདི་
གཙང་སྦྲ་བྱེད་པའི་རོགས་པ་བྱེད་དུ་ཤོག མི་ཚང་མ་དོ་དགོང་གི་སྟོན་མོ་ལ་གདན་
ཞུ་བྱས་ཡོད་དོ།།” ཁོང་ཚོ་བསླེབས་སོང་། ང་ཚོ་ལ་ལས་ཀ་བྱེད་མཁན་གྱི་རུ་ཁག་
ཆེན་པོ་ཞིག་ཐོབ་སོང་། མཐའ་མ་དེར་ཟློས་གར་རུ་ཁག་གི་གཞས་པ་རྣམས་ཚུར་
ཡོང་ཞིང་རོགས་བྱས་སོང་། དེའི་མང་ཆེ་བ་ནི་བྱིས་པ་རེད། ཉི་མ་ནུབ་སོང་།
ང་ཚོའི་ཉི་མ་དེའི་ལས་ཀ་གྲུབ་པ་རེད། ཋིམ་དང་། རའོ་ལིན་སི། ང་བཅས་ཀྱིས་
དགོང་མོ་གལ་ཆེན་དེའི་ཆེད་དུ་རྣམ་པ་འདོན་རྒྱུའི་ཐག་བཅད། ང་ཚོ་གྲོང་སྡེའི་
ཕར་ཕྱོགས་ཀྱི་གླ་གཏོང་གི་ཁང་པ་དེར་ཕྱིན་པ་ཡིན། དེར་ཟློས་གར་པ་གྲགས་ཅན་
རྣམས་བསྡད་འདུག མཚན་གང་ལ་ང་ཚོས་དགོང་དྲོའི་ལྟད་མོའི་མགོ་འཛུགས་དེ་
གོ་བྱུང་། "ཏག་ཏག་རེད།” རའོ་ལིན་སིས་དེ་ལྟར་བཤད། “སྤུ་གྲི་དང་ལག་ཕྱིས་
འདི་ཚོ་འགའ་ཞིག་བཟུང་དང་། ང་ཚོ་ཅུང་ཇེ་ཡག་ལ་གཏོང་།” ང་ཚོས་ད་དུང་སྐྲ་
ཤད་དང་། དྲི་ཞིམ་ཤེལ་དམ་ཁོ་ལོན་ཞེས་པ། བཞར་རྩི་འགའ་བཅས་འཁྱེར་ཞིང་།
དེ་དག་ཁུར་ནས་ཁྲུས་ཁང་དུ་འཛུལ་བ་ཡིན། ང་ཚོས་གཟུགས་པོ་བཀྲུས་ཤིང་གླུ་
གཞས་བླངས། ཋིམ་ གྷེ་རེ་ཡིས་འདི་ལྟར་ལབ་ཀྱིན་བསྡད། “ཟློས་གར་པ་གྲགས་ཅན་
ཚོའི་ཁྲུས་ཁང་དང་། ལག་ཕྱིས་དང་། བཞར་རྩི་དང༌། གློག་གི་སྤུ་གྲི་བཅས་བེད་སྤྱོད་
བྱེད་པ་འདི་ཡག་པོ་མི་འདུག་གམ།”
འདི་ན་ཧ་ལས་པའི་མཚན་མོ་ཞིག་རེད། སན་ཋི་རལ་ སི་ཋི་ཞེས་པའི་གྲོང་འདི་
ནི་མེལ་ལེ་གཉིས་ཀྱིས་མཐོ་བའི་རི་རྩེ་ན་ཡོད་ཅིང་། འདིར་ཐོག་མར་རྫ་དུག་གིས་
ཁྱེད་རང་ར་བཟི་འགྲོ་གི་རེད་ལ། དེ་ནས་ཐང་ཆད་ཀྱི་རེད། དེ་ནས་ཁྱེད་ཀྱི་བླ་སྲོག་
ཏུ་ཚ་བ་ཡོང་གི་རེད། སྲང་ལམ་ནག་ཁུང་དང་དོག་པོ་དེའི་གཤམ་ནས་ཟློས་གར་
ཁང་གི་མཐའ་སྐོར་དུ་ཡོད་པའི་གློག་འོད་རྣམས་དང་འཕྲད་བྱུང་། དེ་ནས་གཡས་
ཏག་ཏག་ལ་དཀྱོགས་དུས་ཆང་ཁང་རྙིང་པ་སྒོ་ལེབ་རང་འགུལ་གཡབ་མོ་ཅན་དང་
འཕྲད་བྱུང་། ལྟ་སྐོར་བ་མང་ཆེ་བ་ནི་ཟློས་གར་ཁང་དུ་འདུག ང་ཚོས་ཆེས་ཆེ་བའི་
སྦི་རག་ཤེལ་ཕོར་དང་བཅས་མགོ་བཙུགས་པ་ཡིན། རྣོ་སྦྲེང་རོལ་ཆ་གཏོང་མཁན་
ཞིག་འདུག རྒྱབ་སྒོའི་ཕ་རོལ་ན་ཟླ་འོད་ཀྱི་འོག་ཏུ་རི་བོའི་ངོགས་གསལ་བ་ཞིག་
འདུག ངས་ཡཱ་ཧོ་ཞེས་དགའ་བའི་ཀི་ཞིག་བཏབ་པ་ཡིན། མཚན་མོ་ནི་བསླེབས་
འདུག
དེ་ནས་ང་ཚོ་བྲེལ་འཚུབ་ཀྱིས་གཏེར་འདོན་པའི་སྤྱིལ་ཁང་ལ་ལོག་པ་ཡིན།
སྟོན་མོ་ཆེན་པོ་དེའི་ཆེད་དུ་ཚང་མ་གྲ་སྒྲིག་རེད་འདུག བུ་མོ་གཉིས་ཏེ། བྷེབ་དང་བྷེ་
ཋི་གཉིས་ཀྱིས་རྒྱུ་མ་དང་སྲན་མའི་ཞོར་ཟས་ཤིག་བསྐོལ་འདུག དེ་ནས་ང་ཚོས་གཞི་
ནས་གཞས་འཁྲབ་ཅིང་སྦི་རག་འཐུང་མགོ་བརྩམས་པ་ཡིན། ཟློས་གར་ཚར་སོང་།
བུ་མོ་ལོ་གཞོན་གྱི་སྐོར་ཁག་ཆེན་པོ་ཞིག་ང་ཚོའི་ས་ཆ་ལ་འཚངས་ནས་བསླེབས་
སོང་། རའོ་ལིན་སི་དང་ཋིམ། ང་བཅས་ཀྱིས་ང་ཚོའི་མཆུ་ཏོ་ལ་ལྕེ་ལྡག་བྱས་པ་རེད།
ང་ཚོས་ཁོང་ཅག་འཇུས་ཤིང་གཞས་འཁྲབ། གཞས་འཁྲབ་པ་ཙམ་ཞིག་ལས་རོལ་
དབྱངས་ཡོད་པ་མ་རེད། ས་ཆ་དེ་ཁེངས་སོང་། མི་ཚོས་ཤེལ་དམ་འཁྱེར་ནས་ཡོང་
མགོ་བརྩམས་སོང་། ང་ཚོ་ཆང་ཁང་ལ་འགྲོ་ཕྱིར་བརྒྱུགས་ནས་ཕྱིན་ཅིང་བརྒྱུགས་
ནས་ཚུར་ལོག མཚན་དེ་ནི་ཇེ་སྨྱོ་དང་ཇེ་སྨྱོ་ལ་འགྲོ་བཞིན་འདུག ངས་ཌིན་དང་
ཁར་ལོ་གཉིས་ཀྱང་འདིར་ཡོད་ན་ཞེས་རེ་བ་བརྒྱབ་པ་ཡིན། དེ་ནས་ཁོང་ཅག་ནི་
འདིའི་གྲས་ལ་མི་ཚུད་ཅིང་སྐྱིད་པོ་མིན་པ་དེ་ཤེས་བྱུང་། ཁོང་ཚོ་ནི་མུན་དོང་གི་རྡོ་
དང་རབ་རིབ་ལ་འགྲོགས་པའི་མི་དེ་དང་འདྲ་པོ་ཡོད་ཅིང་། ས་འོག་ནས་ཡར་ལངས་
ཏེ། ཨ་མེ་རི་ཀའི་ཡུལ་གྱི་རྩུབ་སྤྱོད་སྤེལ་མཁན་ཏེ། ཕམ་པའི་མི་རབས་གསར་པ་རེད་
ལ། ང་ཡང་དེའི་ཁྲོད་ལ་ག་ལེར་འཛུལ་གྱིན་ཡོད།
ཟློས་གར་རུ་ཁག་གི་བུ་དེ་ཚོ་བསླེབས་སོང་། ཁོང་ཚོས་“མཛེས་མ་ཨ་ཌི་ལིན་
"ཞེས་པའི་གླུ་གཞས་གཏོང་མགོ་ཚུགས་སོང་། ཁོང་ཚོས་ད་དུང་ཚིག་དུམ་དཔེར་
ན་“ང་ལ་སྦི་རག་སྤྲོད་དང་།" ཞེས་པ་དང་། "ཁྱེད་ཀྱི་གདོང་པ་ཕྱིར་བསྟན་ནས་ག་
རེ་བྱེད་ཀྱིན་ཡོད།"ལྟ་བུ་བླངས་སོང་། ངས་འགྲག་སྐད་རིང་ལ་མཐོ་བ་ཞིག་གིས་
“ཧྥི་ ཌི་ ལིའོ་”དང་། “ཨོ་ཙི་ང་། ཇི་འདྲའི་ཡིད་མུག་པ་ལ།" ཞེས་པ་བླངས་པ་ཡིན།
བུ་མོ་རྣམས་ནི་ཧ་ཅང་ཡག་པོ་འདུག ཁོང་ཚོ་རྒྱབ་རའི་ནང་དུ་ཕྱིན་ཏེ་ང་ཚོའི་སྐེ་
ལ་འབྱར་ནས་བསྡད་བྱུང་། ཁང་མིག་གཞན་དག་གི་ནང་ལ་ཉལ་ཁྲི་ཡོད་ཅིང་དེ་
དག་ནི་གཙང་མ་བཟོས་མེད་པའི་ས་རྡུལ་ཅན་རྣམས་རེད། ང་ལ་དེའི་གཅིག་གི་སྟེང་
དུ་བསྡད་པའི་བུ་མོ་ཞིག་ཡོད་ཅིང་མོ་དང་མཉམ་དུ་སྐད་ཆ་བཤད་ནས་བསྡད་ཡོད།
གློ་བུར་དུ་ཟློས་གར་རུ་ཁག་གི་གླུ་བ་གཞོན་ནུ་རྣམས་ཧོབ་རྒྱུག་ཆེན་པོས་བསླེབས་
བྱུང་། དེ་ཚོས་ཚུལ་ལྡན་གྱིས་འཁྲིག་སྤྱོད་བསྟེན་ཐབས་མེད་པར་བུ་མོ་རྣམས་ལ་
འཇུས་ཤིང་འོ་བསྐྱལ་སོང་། ན་གཞོན་དང་ར་བཟི། ཟ་ང་ཟིང་ངེ་། དགའ་སྤྲོས་ཁེངས་
པ་དེ་དག་གིས་ང་ཚོའི་སྟོན་མོ་འཕྲོ་བརླག་ལ་བཏང་སོང་། སྐར་མ་ལྔའི་ནང་ཚུད་ལ་
བུ་མོ་གཅིག་ཀྱང་ལྷག་མི་འདུག་ལ། སྦི་རག་ཤེལ་དམ་གྱི་གཏུགས་སྒྲ་དང་ཅ་ཅོས་
ཁེངས་པ་དང་བཅས་སློབ་ཆེན་གྱི་བུ་ཤ་སྟག་གི་སྐྱིད་སྡུག་དང་མཚུངས་པའི་སྟོན་
མོ་ཆེན་པོ་དེ་མགོ་བཙུགས་སོང་།
རའེ་དང་། ཋིམ། ང་བཅས་ཀྱིས་ཆང་ཁང་ལ་སྙེག་རྒྱུའི་ཐག་གཅོད་བྱས་པ་ཡིན།
མེ་ཇོར་ཕྱིན་ཚར་འདུག བྷེབ་དང་བྷེ་ཋི་ཡང་ཕྱིན་ཚར་འདུག ང་ཚོ་མཚན་གྱི་ཁྲོད་
དུ་འཁྱར་འཁྱོར་གྱིས་ཕྱིན་ཅིང་། ཟློས་གར་ལ་ལྟ་མཁན་རྣམས་ནི་ཆང་ཁང་དག་གི་
ཆང་སྟེགས་ནས་རྩིག་པའི་བར་དུ་བཙིར་ནས་འདུག མེ་ཇོར་གྱིས་མགོ་བོ་རྣམས་ཀྱི་
སྟེང་ནས་སྐད་རྒྱག་གི་འདུག དགའ་འཚུབ་འཚུབ་ཀྱི་ཌེན་ཝར་ ཌི་ ཌོལ་མིག་ཤེལ་
ཅན་དེས་མི་ཚང་མ་ལ་ལག་པ་གཏོང་བཞིན་"ཕྱི་དྲོ་བདེ་ལེགས། ཁྱེད་རང་བདེ་པོ་
ཡིན་ནམ།" ཞེས་བརྗོད་བཞིན་འདུག མཚན་གྱི་དཀྱིལ་ལ་བསླེབས་དུས་ཁོང་གིས་
"ཕྱི་དྲོ་བདེ་ལེགས། ཁྱེད་རང་བདེ་པོ་ཡིན་ནམ།” ཞེས་བརྗོད་ཀྱིན་འདུག སྐབས་
གཅིག་ལ་ཁོང་སྐུ་མགྲོན་ཞིག་དང་ལྷན་དུ་མར་གང་ཞིག་ལ་ཕྱིན་པ་ངས་མཐོང་
བྱུང་ལ། དེ་ནས་ལོ་ན་ལྔ་བཅུ་ཙམ་ཡིན་པའི་བུད་མེད་ཅིག་དང་ལྷན་དུ་ཚུར་ལོག་
བྱུང་། དེའི་རྗེས་ལ་ཁོང་གིས་སྲང་ལམ་དུ་གླུ་བ་གཞོན་ནུ་འགའ་ལ་སྐད་ཆ་བཤད་
ཀྱིན་འདུག དེའི་རྗེས་ལ་ཁོང་གིས་ང་སུ་ཡིན་པ་ངོ་མ་ཤེས་པའི་ངང་ནས་ང་ལ་ལག་
པ་བཏང་ཞིང་། "ལོ་སར་བཟང་། ངའི་བུ།" ཟེར། ཁོང་ཆང་རག་གིས་ར་བཟི་བ་ནི་མ་
རེད། ཁོང་དགའ་ས་དེའི་ཐོག་ནས་ར་བཟི་བ་རེད། དེ་ནི་མི་ཚོགས་ཀྱིས་ཁེངས་པ་
དེ་རེད། མི་ཚང་མས་ཁོང་ངོ་ཤེས་པ་རེད། “ལོ་སར་བཟང་།” ཁོང་གིས་སྐད་བརྒྱབ།
མཚམས་མཚམས་ལ། “སྟོན་པ་ཡེ་ཤུའི་འཁྲུངས་སྐར་བཟང་།” ཟེར། ཁོང་གིས་དུས་
རྒྱུན་ནས་འདི་འདྲ་ལབ་ཀྱི་རེད། སྟོན་པ་ཡེ་ཤུའི་འཁྲུངས་སྐར་གྱི་སྐབས་ལ་ཁོང་གིས་
གདོན་འདྲེའི་དུས་སྟོན་ལ་བཀྲ་ཤིས་བདེ་ལེགས་ཞེས་བརྗོད་པ་རེད།
ཆང་ཁང་དུ་མི་ཚང་མས་བརྩི་བཀུར་ཞུ་སའི་གླུ་སྐད་བར་མ་ལེན་མཁན་ཞིག་
ཡོད་ལ། ཌེན་ཝར་ ཌོལ་གྱིས་ང་གླུ་བ་དེ་ལ་ཐུག་རྒྱུར་ཨུ་ཚུགས་བྱས་བྱུང་། ངས་དེ་
ལ་གཡོལ་ཐབས་བྱེད་ཀྱིན་ཡོད། ཁོང་གི་མིང་ལ་ཌན་ནུན་ཛིའོ་ཟེར་བའམ་དེ་འདྲ་
ཞིག་རེད། ཁོང་གི་ཆུང་མའང་ཁོང་དང་ལྷན་དུ་འདུག ཁོང་ཚོ་ཅོག་ཙེ་ཞིག་ཏུ་ངོ་
ཤོར་ནས་བསྡད་འདུག ཆང་ཁང་དེར་ད་དུང་ཨར་ཇིན་ཋི་ན་རྒྱལ་ཁབ་ནས་ཡིན་
པའི་ཡུལ་སྐོར་བ་འདྲ་བོ་ཞིག་ཀྱང་འདུག རའོ་ལིན་སི་ཡིས་སྡོད་ས་བཟོ་ཆེད་ཁོང་
ལ་འབུད་རྒྱག་ཅིག་བཏང་བ་རེད། ཁོང་ཚུར་འཁོར་ནས་གཤེ་གཤེ་བཏང་སོང་། རའོ་
ལིན་སི་ཡིས་ཁོང་གི་ཆང་ཕོར་ངའི་ལག་ཏུ་བཞག་ཅིང་། ཁུ་ཚུར་གཅིག་གིས་ཁོང་
ཟངས་ཤན་ཅན་གྱི་ཆང་སྟེགས་སྟེང་མར་བསྒྱེལ་བཞག་སོང་། མི་དེ་སྐབས་ཤིག་
ལ་བརྒྱལ་འདུག སྐད་ཅོར་རྒྱག་གི་འདུག ང་དང་ཋིམ་གཉིས་ཀྱིས་མགྱོགས་པོར་
རའོ་ལིན་སི་ཕྱིར་འཐེན་པ་ཡིན། དེར་ཟིང་ཆ་ཧ་ཅང་ཆེ་ཞིང་། མཐའ་ན་ཉེན་རྟོག་
དཔོན་པོས་ཀྱང་ཕམ་མཁན་དེ་འཚོལ་རྒྱུ་ལའང་མི་ཚོགས་ཀྱི་དཀྱིལ་བཤགས་ནས་
འགྲོ་ཐུབ་ཀྱི་མི་འདུག སུ་གང་གིས་ཀྱང་རའོ་ལིན་སི་ངོས་འཛིན་བྱེད་ཐུབ་མ་སོང་།
ང་ཚོ་ཆང་ཁང་གཞན་ལ་ཕྱིན་པ་ཡིན། མུན་ནག་གེར་ཡོད་པའི་སྲང་ལམ་ཞིག་ཏུ་
མེ་ཇོར་གོམ་པ་འཁྱོར། "དམྱལ་བ། དོན་དག་ག་རེ་འདུག འཛིང་སོང་ངམ། ང་ལ་
བརྡ་རྒྱོབས།” ཕྱོགས་ཡོངས་ནས་དགོད་སྒྲ་ཆེན་པོ་བསྒྲགས་སོང་། རི་འདིའི་གཞི་
བདག་གིས་ག་རེ་བསམས་ཀྱི་ཡོད་དམ་སྙམ་པ་བྱུང་། དེ་ནས་ཡར་བལྟས་པ་ཡིན། ཟླ་
འོད་ཀྱི་འོག་ནས་གསོམ་སྡོང་རྣམས་མཐོང་བྱུང་ལ། གཏེར་འདོན་པ་རྒན་པོ་རྣམས་
ཀྱི་གདོན་འདྲེ་མཐོང་བྱུང་། དེའི་སྐོར་ལ་བསམ་གཞིགས་བྱས་པ་ཡིན། མཚན་མོ་
འདི་ལ་ཨ་རིའི་དཀྱིལ་གྱི་བར་བཅད་འདིའི་ཤར་ཕྱོགས་ཀྱི་མུན་པའི་རྩིག་པ་ཧྲིལ་
བོར་ང་ཚོས་ལུང་ཀྱོག་འདིར་སྐད་བརྒྱབ་པ་འདི་ལས་གཞན་མཚན་མོ་ཁུ་སིམ་མེར་
འདུག རླུང་བུས་ཤུབ་སྒྲ་སྒྲོག དེ་ནས་བར་བཅད་འདིའི་ཕྱོགས་གཞན་དེ་ན་ནུབ་
ཕྱོགས་ཀྱི་ལུང་གཤོངས་ཆེན་པོ་དེ་ཡོད་ལ། ཆེས་ཆེ་བའི་མཐོ་སྒང་དེ་ནི་སི་ཋིམ་
བྷོད་ སི་ཕི་རིང་སི་ཞེས་པའི་གྲོང་ཁྱེར་བར་དུ་བརྐྱངས་ཤིང་། དེ་ནས་མར་བབས་
ཏེ། ཁ་ལོ་ར་ཌོ་མངའ་སྡེའི་ནུབ་ཀྱི་བྱེ་ཐང་དང་ཡུ་ཋ་མངའ་སྡེའི་བྱེ་ཐང་དུ་འཁྲིད།
རི་སྐྱིབས་འདིར་ས་གཞི་སྟོབས་ཆེན་པོ་འདིའི་ཐོག་གི་ཨ་མེ་རི་ཀ་བ་ར་བཟི་དང་
སྨྱོན་པ་ང་ཚོས་དུ་བ་བཏང་ཞིང་ཆོ་ངེ་བཏོན་པའི་སྐབས་འདི་ལ་དེ་དག་ཚང་མ་མུན་
ནག་གི་ཁྲོད་དུ་འདུག ད་ནི་ང་ཚོ་ཚང་མ་ཨ་མེ་རི་ཀའི་སྟེང་ཐོག་ན་ཡོད་ཅིང་། ང་
ཚོས་བྱེད་ཐུབ་ཚད་ནི་ཀི་འདེབས་རྒྱུ་དེ་རེད། དེ་ཡང་མཚན་མོ་ཧྲིལ་པོར་ཡིན་རྒྱུ་
རེད། ཐང་ཆེན་པོའི་ཤར་ཕྱོགས་ཀྱི་གནས་ག་གེ་མོ་ཞིག་ན་སྐྲ་ལོ་དཀར་པོ་ཡིན་པའི་
རྒད་པོ་ཞིག་གིས་བཀའ་ལུང་འཁྱེར་ནས་ང་ཚོའི་ཕྱོགས་སུ་གོམ་པ་སྤོ་བཞིན་ཡོད་ཀྱི་
རེད་ལ། དུས་ཚོད་ངེས་མེད་ལ་འདིར་འབྱོར་ནས་ང་ཚོ་ཁུ་སིམ་མེར་འཇོག་གི་རེད།
རའོ་ལིན་སི་ཡིས་རང་ཉིད་འཛིང་སའི་ཆང་ཁང་དེ་ལ་སླར་ཡང་འགྲོ་རྒྱུ་ཡིན་
པའི་ཨུ་ཚུགས་བརྒྱབ་བྱུང་། ཋིམ་དང་ངེད་གཉིས་དེ་ལ་མི་དགའ་མོད་ཁོང་དང་ལྷན་
དུ་ཕྱིན་པ་ཡིན། ཁོང་གླུ་སྐད་བར་མའི་གླུ་བ་ཌ་ནུན་ཟི་འོ་ཡོད་ས་ལ་ཕྱིན་ཏེ་ཨ་རག་
ཤེལ་ཕོར་གང་ཁོང་གི་གདོང་པ་ལ་བཤོས་པ་རེད། ང་ཚོས་ཁོང་ཕྱིར་དྲུད་པ་ཡིན།
ཟློས་གར་རུ་ཁག་གི་གླུ་སྐད་འགྲགས་མ་ལེན་མཁན་གྱི་གླུ་བ་གཞོན་ནུ་ཞིག་ང་ཚོའི་
མཉམ་དུ་བསླེབས་སོང་། ང་ཚོ་སན་ཋི་རལ་ སི་ཋིའི་ཆང་ཁང་དཀྱུས་མ་ཞིག་ལ་ཕྱིན་
པ་ཡིན། འདི་ནས་རའེ་ཡིས་ཞབས་ཞུ་མ་ལ་སྨད་འཚོང་མ་ཞེས་ལབ་པ་རེད། གདོང་
ནག་པའི་ཁྱོ་ག་སྐོར་ཁག་ཅིག་ཆང་ཁང་དུ་བང་བསྒྲིགས་ནས་བསྡད་འདུག་ལ། ཁོང་
ཚོ་ནི་ཡུལ་སྐོར་བ་རྣམས་ལ་ཁོང་ཁྲོ་ལངས་འདུག དེའི་གྲས་ཀྱི་གཅིག་གིས་བཤད་
དོན། “ངས་གྲངས་ཀ་བཅུ་ཐམ་པའི་བར་བགྲངས་པའི་ནང་ཚུད་ལ་གསར་བུ་ཁྱེད་
ཅག་འདི་ནས་ཕྱི་རོལ་ལ་ཐོན་ན་ཡག་གི་རེད།" ཟེར། ང་ཚོ་ཐོན་པ་ཡིན། ང་ཚོ་
གོམ་པ་འཁྱོར་བཞིན་སྤྱིལ་ཁང་དུ་ལོག་ཅིང་དེ་ནས་ཉལ་བ་ཡིན།
ཞོགས་ཀ་ལ་ང་གཉིད་སད་པ་དང་འགྲེ་ལོག་ཅིག་བརྒྱབ་པ་ཡིན། གདན་ནས་
ཡར་ས་རྡུལ་གྱི་སྤྲིན་པ་ཆེན་པོ་ཞིག་འཕྱུར་སོང་། ངས་སྒེའུ་ཁུང་ལ་བརྡབས་འཐེན་
ཞིག་བྱས་པ་ཡིན། དེ་ལ་འཛེར་མ་བརྒྱབ་འདུག ཋིམ་ གྷེ་རེ་ཡང་ཉལ་ཁྲིའི་སྟེང་ན་
འདུག ང་ཚོས་གློ་ལུད་དང་ཧབ་སྦྲིད་བརྒྱབ་བྱུང་། ང་ཚོའི་ཞོགས་ཇ་ནི་སྦི་རག་གི་
ཆང་ལྷག་གིས་གྲུབ་ཡོད། བྷེབ་རང་གི་མགྲོན་ཁང་ནས་ཚུར་ལོག་ཅིང་ང་ཚོ་ཐོན་
རྒྱུའི་ཆེད་དུ་ཅ་ལག་བསྡུ་གསོག་བརྒྱབ་པ་ཡིན།
ཡོད་ཚད་བརྡིབས་འགྲོ་རྒྱུ་ཡིན་པའི་སྣང་བ་ཞིག་སྟེར། ང་ཚོ་རླངས་འཁོར་
ཡོད་ས་ལ་ཕར་འགྲོ་དུས་བྷེབ་ཤུད་དེ་མོའི་གདོང་པ་ས་ལ་འཁེལ་ནས་འགྱེལ་སོང་།
བུ་མོ་དེ་སྙིང་རྗེ། དངངས་འཚབ་སྐྱེས་འདུག མོའི་སྤུན་དང་ཋིམ། ང་བཅས་ཀྱིས་
མོ་ཡར་བསླངས་པ་ཡིན། ང་ཚོ་རླངས་འཁོར་དུ་འཛུལ། མེ་ཇོར་དང་བྷེ་ཋི་གཉིས་
ཀྱང་བསླེབས་སོང་། ཌེན་ཝར་ལ་ལོག་པའི་སྐྱོ་བའི་འགྲུལ་བཞུད་མགོ་ཚུགས་སོང་།
གློ་བུར་དུ་ང་ཚོ་རི་བོ་ནས་མར་བབ་ཅིང་། ཌེན་ཝར་ཡུལ་གྱི་རྒྱ་ཆེ་བའི་ཐང་ལ་
མར་བལྟས། མེ་ཐབ་ཅིག་དང་འདྲ་བར་ཚ་བ་སྤར་སོང་། ང་ཚོས་གཞས་གཏོང་མགོ་
བརྩམས། ང་ནི་སན་ ཧྥ་རན་སི་སི་ཁོ་གྲོང་ཁྱེར་ལ་འགྲོ་རྒྱུའི་འཚབ་ཤ་ལངས་འདུག

ལེའུ་བཅུ་པ།

དེའི་མཚན་མོར་ངས་ཁར་ལོ་རྙེད་བྱུང་ལ། ང་རང་ཡ་མཚར་བའི་དོན་ཞིག་ནི། སན་
ཋི་རལ་ སི་ཋི་ལ་ཕྱིན་པ་ཡིན་ཞེས་བཤད་པ་དེ་རེད།
"ཁྱེད་ཅག་གིས་ག་རེ་བྱས་པ་ཡིན།”
“ཨོ། ང་ཚོས་ཆང་ཁང་རྣམས་བསྐོར་བ་ཡིན། དེ་ནས་ཌིན་གྱིས་རླངས་འཁོར་
ཞིག་བརྐུས་པ་རེད། ང་ཚོས་རི་ངོགས་ཀྱི་དཀྱོགས་ལམ་ནས་ཆུ་ཚོད་གཅིག་ལ་མེལ་
ལེ་བརྒྱད་ཅུའི་རྒྱུག་ཚད་ཀྱིས་བསྐོར་ཏེ་ཚུར་ལོག་པ་ཡིན།”
“ངས་ཁྱེད་ཅག་མཐོང་མ་སོང་།"
“ང་ཚོས་ཁྱེད་རང་དེར་ཡོད་པ་ཤེས་མ་བྱུང་།"
“ཨོ་རེད། ཁོ་རེ། ང་སན་ ཧྥ་རན་སི་སི་ཁོ་ལ་འགྲོ་གི་ཡིན།”
"ཌིན་གྱིས་དོ་ནུབ་ཁྱེད་ལ་རི་ཋ་གྲ་སྒྲིག་བྱས་འདུག”
"ཨོ་རེད། དེས་ན་ང་འགྲོ་གི་མིན།” ང་ལ་སྒོར་མོ་མེད། ངས་ཨ་ནེ་ལས་སྒོར་མོ་
ལྔ་བཅུ་སློང་ཆེད་མཁའ་ལམ་ཡི་གེ་ཞིག་བསྐུར་ཡོད། དེ་ནི་ངས་སྒོར་མོ་སློང་ཐེངས་
མཐའ་མ་དེ་ཡིན་ལ། དེའི་རྗེས་ང་གྲུ་གཟིངས་དེ་ལ་སླེབས་མ་ཐག་ཏུ་མོ་ལ་སྒོར་མོ་
ཕྱིར་ཐོབ་རྒྱུ་ཡིན་ཚུལ་བཤད་ཡོད།
དེ་ནས་ང་རི་ཋ་ བྷེ་ཋིན་ཁོརད་ལ་ཐུག་ཏུ་ཕྱིན་པ་ཡིན་ལ། མོ་རང་ངའི་སྡོད་
ཤག་ཏུ་འཁྲིད་ཕྱིན་པ་ཡིན། ཁང་མིག་མདུན་གྱི་ནག་ཁུང་དེར་ཁ་བརྡ་རིང་པོ་ཞིག་
བྱས་པའི་རྗེས་སུ་མོ་རང་ངའི་ཉལ་ཁང་དུ་ལེན་ཐུབ་སོང་། ཁོ་མོ་ནི་བུ་མོ་ཆུང་
ཆུང་སྙིང་རྗེ་མོ་ཞིག་རེད་ལ། གྲ་རྒྱས་པོ་མེད་ཅིང་རྫུན་མེད་པ་ཞིག་དང་། འཁྲིག་
སྤྱོད་བྱེད་རྒྱུར་ཧ་ཅང་སྐྲག་བསྡད་མཁན་ཞིག་རེད། ངས་མོ་ལ་འཁྲིག་སྤྱོད་ནི་ཡིད་
དུ་འོང་བ་ཞིག་རེད་ཅེས་ལབ་པ་ཡིན། ངས་མོ་ལ་དེ་ཉིད་ར་སྤྲོད་བྱེད་འདོད་སྐྱེས།
འོན་ཀྱང་ངས་ནི་ཧ་ཅང་ངང་སྒུག་གཏན་ནས་བྱེད་མ་ཐུབ་ཅིང་ར་སྤྲོད་བྱས་པ་གང་
ཡང་མེད། མོས་ནག་ཁུང་ནས་ཤུགས་རིང་ཞིག་འཐེན་སོང་། “ཁྱེད་ཀྱིས་མི་ཚེ་འདིར་
ག་རེ་འདོད་ཀྱི་འདུག་" ངས་དྲིས་པ་ཡིན། ང་ནི་དྲི་བ་དེ་བུ་མོ་རྣམས་ལ་དུས་རྟག་
ཏུ་འདྲི་རྒྱུར་ལོབས་འདུག
"ངས་ཧ་གོ་གི་མེད།" མོས་དེ་ལྟར་བཤད། ཞབས་ཞུ་མའི་ལས་ཀ་གཉེར་བཞིན་
འགྲོ་ཐུབ་པའི་ཐབས་ཤེས་ཤིག་བྱས་ན།” མོས་གླལ་སྒྱིང་ཞིག་བྱས། ངས་རང་གི་ལག་
པས་མོའི་ཁ་བཀབ་ཅིང་། གླལ་སྒྱིང་མ་བྱེད་ཅེས་ལབ་པ་ཡིན། ང་ནི་མི་ཚེའི་སྐོར་
ལ་ཇི་འདྲའི་སྤྲོ་སྣང་ལྡན་པ་དང་ང་ཚོ་མཉམ་དུ་བྱེད་ཐུབ་པའི་དོན་དག་རྣམས་ཀྱི་
སྐོར་མོ་ལ་ཤོད་པའི་ཐབས་ཤེས་བྱས། དེ་ལྟར་བཤད་ཅིང་། ཡང་ཉིན་གཉིས་ཀྱི་རྗེས་
ནས་ཌེན་ཝར་བསྐྱུར་ནས་འགྲོ་རྒྱུའི་འཆར་གཞི་སྒྲིག་བཞིན་ཡོད། མོ་རང་ཐང་ཆད་
མདོག་གིས་ཁ་ཕར་འཁོར་སོང་། ང་ཚོ་གན་རྐྱལ་དུ་མར་ཉལ་ཅིང་མིག་གིས་གནམ་
ལ་བལྟས་ཏེ། དཀོན་མཆོག་གིས་ཚེ་སྲོག་ཧ་ཅང་ཡིད་སྐྱོ་བ་ཞིག་བསྐྲུན་སྐབས་ཁོང་
གིས་ཕྱག་ལས་ག་རེ་གནང་ཡོད་དམ་ཞེས་བསམ་བློ་བཏང་བ་ཡིན། ང་ཚོས་ཧྥི་
རི་སི་ཁོ་གྲོང་ཁྱེར་[སན་ ཧྥ་རན་སི་སི་ཁོ་གྲོང་ཁྱེར་གྱི་བསྡུས་མིང་། སྒྱུར་མཁན་གྱི་
མཆན།]དུ་འཛོམས་རྒྱུའི་འཆར་གཞི་རོབ་ཙམ་བསྒྲིགས་པ་ཡིན།
ང་ཌེན་ཝར་དུ་སྡོད་པའི་དུས་ཚོད་དེ་མཇུག་སྒྲིལ་ལ་ཉེ། གོམ་བགྲོད་ཀྱིས་མོ་
རང་ཁྱིམ་ལ་བསྐྱལ་བའི་སྐབས་དེར་ངས་དེ་ཚོར་ཐུབ་ཀྱི་འདུག ཕྱིར་ལོག་ཡོང་
དུས། སྤྲང་པོ་སྐོར་ཞིག་དང་མཉམ་དུ་ཡེ་ཤུའི་ལྷ་ཁང་རྙིང་པ་ཞིག་གི་མདུན་གྱི་རྩྭའི་
སྟེང་དུ་བརྐྱངས་ཏེ་ཉལ་བ་ཡིན། ཁོང་ཚོའི་ཁ་བརྡ་དེས་ང་སླར་ཡང་ལམ་ལ་ཞུགས་
རྒྱུའི་འདོད་པ་བསླངས་སོང་། མཚམས་རེ་ལན་རེར་ཁོང་ཚོའི་གྲས་ཀྱི་གཅིག་ཡར་
ལངས་ཏེ་ལམ་འགྲོ་བ་ལ་སྐར་མ་གང་རེ་སློང་། ཁོང་ཚོས་བྱང་ཕྱོགས་ན་བཙས་མ་
བརྔ་བའི་ལས་ཀ་ཡོད་པའི་སྐོར་བཤད་བྱུང༌། དེ་ནི་དྲོ་ཞིང་འཇམ་པ་ཞིག་རེད། ང་
ཕྱིན་ནས་རི་ཋ་སླར་ཡང་འཁྲིད་དེ། མོ་ལ་སྐད་ཆ་ཆེས་མང་པོ་ཞིག་བཤད་རྒྱུ་དང་།
ཐེངས་འདིར་མོ་ལ་དངོས་གནས་འཁྲིག་སྤྱོད་ཅིག་བྱས་ཏེ། མོ་རང་ལ་ཡོད་པའི་ཕོ་
ཡི་འཇིགས་སྣང་དེ་ཞི་བར་བྱས་ན་འདོད་བྱུང་། ཨ་མེ་རི་ཀའི་ཡུལ་གྱི་བུ་དང་བུ་མོ་
རྣམས་ལ་ལྷན་ཅིག་ཏུ་དེ་འདྲའི་སེམས་སྐྱོ་བའི་དུས་ཚོད་ཅིག་ཡོད་པ་རེད། ཉམས་
མྱོང་གིས་དགོས་འདུན་བཏོན་པ་ནི། ཁོང་ཚོས་ཚུལ་ལྡན་གྱི་སྔོན་འགྲོའི་ཁ་བརྡ་
མ་བྱས་པར་དེ་མ་ཐག་ཏུ་འཁྲིག་སྤྱོད་ལ་འཇུག་པར་བྱེད་པ་དེ་རེད། སེམས་འགུག་
ཐབས་ཀྱི་ཁ་བརྡ་མ་རེད། དངོས་གནས་སྙིང་གཏམ་ཐད་ཀར་བཤད་པ་དེ་རེད། མི་
ཚེ་ནི་དམ་པའི་རང་བཞིན་རེད་ལ། འགུལ་སྐྱོད་རེ་རེ་ནི་རིན་པོ་ཆེ་རེད། ངས་ཌེན་
ཝར་དང་རིའོ་ གྷ་རནད་ཅེས་པའི་མེ་འཁོར་ཨ་མ་དེ་རི་བོའི་ཁྲོད་དུ་བརྒྱུག་རྒྱུ་ཡིན་
པའི་གཏམ་ཐོས་བྱུང་། ངས་རང་གི་ལས་དབང་རྒྱང་དུ་བསྐྱེད་ན་འདོད།
མེ་ཇོར་དང་ངེད་གཉིས་སྐྱོ་བཞིན་མཚན་གུང་བར་དུ་ཁ་བརྡ་བྱས་ནས་བསྡད་
པ་ཡིན། “ཁྱེད་ཀྱིས་ཨ་ཧྥི་རི་ཁའི་རི་བོ་ལྗང་ཁུ་ཞེས་པའི་དེབ་དེ་བཀླགས་མྱོང་ངམ།
དེ་ནི་[རྩོམ་པ་པོ་]ཧེ་མིང་ཝེའི་[རྩོམ་]ཡག་ཤོས་དེ་རེད།” ང་ཚོས་ཕན་ཚུན་ལ་ཁ་
བྲོ་བཀྲ་ཤིས་ལབ་པ་ཡིན། ང་ཚོ་ཧྥི་རི་སི་ཁོ་རུ་འཛོམས་རྒྱུ་ཡིན་པ་རེད། ངས་སྲང་
ལམ་དུ་ཤིང་སྡོང་ནག་པོ་ཞིག་གི་འོག་ནས་རའོ་ལིན་སི་མཐོང་བྱུང་། "བདེ་མོ་བྱོས།
རའེ། ང་ཚོ་ཡང་བསྐྱར་ག་དུས་མཇལ་གྱི་རེད།" ང་ཁར་ལོ་དང་ཌིན་འཚོལ་དུ་ཕྱིན་
པ་ཡིན། ཁོང་ཚོ་མཐོང་ས་ན་མི་འདུག ཋིམ་གྷེ་རེ་ཡིས་ལག་པ་གནམ་ལ་གཡུགས་
ནས་“ད་ཁྱོད་འགྲོ་གི་ཡོད་དམ། ཇོ།" ཞེས་ལབ་སོང་། ང་ཚོས་ཕན་ཚུན་ལ་ “ཇོ།” ཞེས་
འབོད། "ཡོད།" ངས་ལན་བྱིན། དེའི་ཉི་མ་རྗེས་མ་འགའ་ཡི་རིང་ལ་ང་ཌེན་ཝར་གྱི་
གཡས་གཡོན་ལ་འཁྱམས་པ་ཡིན། ལ་རི་མར་ལམ་ཁའི་སྟེང་དུ་ཡོད་པའི་སློང་མོ་བ་
ཡོད་ཚད་དེ་གཅིག་བྱས་ན་ཌིན་ མོ་རི་ཡར་ཋིའི་ཕ་ཡིན་པའི་སྣང་བ་སྟེར། ལྕགས་
ཊིན་གྱི་མགར་བ་ཁོང་ལ་ཌིན་ མོ་རི་ཡར་ཋི་རྒན་པ་ཞེས་ཁོང་ཚོས་འབོད་ཀྱིན་འདུག
ང་ཝིནད་ཛར་མགྲོན་ཁང་ལ་ཕྱིན་པ་ཡིན། དེར་ཕ་བུ་གཉིས་བསྡད་མྱོང་ཡོད་པ་
རེད་ལ། དགོང་མོ་གཅིག་ལ་ཁོང་ཚོ་དང་མཉམ་དུ་སྡོད་མཁན་འཁོར་ལོ་ཅན་གྱི་བང་
ལེབ་སྟེང་གི་མི་རྐང་པ་མེད་པ་ཞིག་གིས་ཁོང་འཇིགས་དངངས་དང་བཅས་གཉིད་
ལས་དཀྲོགས་པ་རེད། ཁོང་གིས་གསར་བུ་ལ་རེག་སླད་རང་གི་འཁོར་ལོ་ཐེབ་ཆག་
དེ་ཚོས་སྐད་ཆེན་པོར་སྒྲོག་བཞིན་ཞ་ལའི་སྟེང་ནས་ཡོང་བ་རེད། ལམ་ཁ་བཅོ་ལྔ་
པ་དང་ཁར་ཋི་སི་ལམ་ཁའི་ཟུར་ནས་ངས་རྐང་པ་ཐུང་བའི་མིའུ་ཆུང་བུད་མེད་ཆུང་
ཆུང་ཞིག་གིས་ཚགས་པར་བཙོང་གི་ཡོད་པ་མཐོང་བྱུང་། ང་ཁར་ཋི་སི་ལམ་ཁའི་
སྟེང་གི་ཁང་གོག་སྐྱོ་པོ་རྣམས་དང་། ཇིན་གྱི་དོར་མ་དང་སྟོད་ཐུང་དམར་པོ་གོན་
པའི་ན་ཆུང་བྱིས་པ། རྒྱ་གྲོ་མའི་ཤུན་ལྐོགས། གློག་བརྙན་ཁང་གི་བྱ་འདབ། མེ་མདའ་
འཕེན་ཁང་བཅས་བསྐོར་ནས་ཕྱིན་པ་ཡིན། འོད་ཆེམ་ཆེམ་གྱི་སྲང་ལམ་དེའི་ཕ་རོལ་
ན་མུན་ནག་འདུག མུན་ནག་གི་ཕ་རོལ་ན་ནུབ་ཕྱོགས་ཡོད་པ་རེད། ང་འགྲོ་དགོས།
ས་སྲོད་ཙམ་ལ་ངས་ཁར་ལོ་རྙེད་བྱུང་། ངས་ཁོང་གི་ཆེས་ཆེ་བའི་འབྲི་དེབ་
དེ་ནས་ཏོག་ཙམ་བཀླགས་ཤིང་དེར་ཉལ་བ་ཡིན། ཞོགས་པའི་སྐབས་ལ་ཆར་སིམ་
སིམ་འབབ་ཅིང་གནམ་སྐྱ་བོ་རེད། ཁྲུ་དྲུག་ཅན་གྱི་ཨེ་ཌི་ ཌན་ཁེལ། མཛེས་ཉམས་
ཅན་གྱི་བྱིས་པ་རོ་ཡེ་ ཇོན་སོན། པོལ་རྩེད་མཁས་པ་རྐང་གཅུས་ཋོམ་ སི་ནར་ཁ་
བཅས་མཉམ་དུ་བསླེབས་སོང་། ཁར་ལོ་ མག་སི་ཡིས་ཁོང་ཚོ་ལ་རང་གི་འཇིག་རྟེན་
འཇིག་ཅིང་སྨྱོན་པའི་སྙན་ངག་རྣམས་བཀླགས་སྐབས་ཁོང་ཅག་གཡས་གཡོན་དུ་
བསྡད་དེ་ཁ་སྐྱེངས་པའི་འཛུམ་དང་བཅས་ཉན་སོང་། ང་ནི་རང་གི་རྐུབ་སྟེགས་
སྟེང་འཁུམས་ཤིང་ཨ་ཐང་ཆད་འདུག "ཨོ་རེད། ཌེན་ཝར་གྱི་བྱིའུ་ཡ།” ཁར་ལོས་
སྐད་ཆེན་པོས་བཤད། ང་ཚོ་བང་སྒྲིག་ནས་ཐོན་ཞིང་། གད་སྙིགས་མེར་སྲེག་གི་
དུ་བ་ག་ལེར་མཆེད་པའི་བར་གྱི་ཌེན་ཝར་གྱི་ཐུན་མོང་མ་ཡིན་པའི་སྲང་ལམ་རྡོ་
གཅལ་བཏིང་བ་ཞིག་བརྒྱུད་ནས་ཡར་ཕྱིན། “སྔོན་མ་ངས་སྲང་ལམ་འདི་ནས་རང་
གི་སྤོ་ལོ་ཡར་བསྒྲིལ་མྱོང་།” ཆ་ཌི་ཁིང་གིས་ང་ལ་ལབ་མྱོང་ཡོད། ངས་ཁོང་གིས་
དེ་ལྟར་བྱེད་པ་ལ་ལྟ་འདོད་སྐྱེས། ཁོང་ཚོ་ཚང་མ་བྱིས་པ་ཡིན་དུས་ཀྱི་ལོ་བཅུའི་སྔོན་
གྱི་ཌེན་ཝར་དེ་ངས་མཐོང་ན་འདོད་ཅིང་། རོག་ཁི་རི་རྒྱུད་དུ་སེའུ་སྡོང་པོའི་མེ་ཏོག་
བཞད་པའི་དཔྱིད་དུས་ཀྱི་ཞོགས་ཀ་ཉི་འོད་འཚེར་བའི་སྐབས་ཤིག་ལ། ཤོག་ཁག་
གི་མི་ཡོངས་ཀྱིས་རང་རང་གི་སྤོ་ལོ་རྣམས་དགའ་སྤྲོ་ལྡན་ཞིང་རེ་བ་ཁེངས་པའི་
སྲང་ལམ་དུ་ཡར་བསྒྲིལ་བ་མཐོང་ན་འདོད། དེ་ནས་ཌིན་ནི་རྙིང་ཧྲུལ་དང་རྫོར་པོ།
སེམས་ཁམས་ཀྱི་སྨྱོ་སྤྱོད་ཀྱི་ཁྲོད་དུ་འདུར་རྒྱུག་བྱེད་བཞིན་ཡོད།
རོ་ཡེ་ ཇོན་སོན་དང་ངེད་གཉིས་ཆར་པ་སིམ་སིམ་གྱི་ནང་དུ་གོམ་པ་བརྒྱབ་
ཅིང་། ང་ཨེ་ཌི་ཡི་གྲོགས་མོའི་ཁང་པར་ཕྱིན་ཏེ་ངའི་བལ་གྱི་སྟོད་ཐུང་ཤོ་རིས་མ། ནེབ་
བྷ་ར་སི་ཁ་མངའ་སྡེའི་"ཤེལ་ཋོན་"གྱི་སྟོད་ཐུང་དེ་ལེན་དུ་ཕྱིན་པ་ཡིན། སྟོད་ཐུང་
དེར་འདུག་ལ། སྟོད་ཐུང་ཞིག་གི་སྡུག་བསྔལ་ཧ་ཅང་ཆེ་བས་བཅིངས་ཏེ་འདུག རོ་
ཡེ་ ཇོན་སོན་གྱིས་ཧྥི་རི་སི་ཁོ་གྲོང་ཁྱེར་[སན་ ཧྥ་རན་སི་སི་ཁོ་གྲོང་ཁྱེར་གྱི་བསྡུས་
མིང་།] དུ་ང་ལ་ཐུག་གི་ཡིན་ཞེས་བཤད་བྱུང་། མི་ཚང་མ་ཧྥི་རི་སི་ཁོ་ལ་འགྲོ་གི་
འདུག ང་ཕྱིན་ཅིང་ངའི་སྒོར་མོ་འབྱོར་ཡོད་པ་ཤེས་བྱུང༌། ཉི་མ་ཤར་བྱུང་། དེ་ནས་
ཋིམ་ གྷེ་རེ་ང་དང་ལྷན་དུ་གྲོང་ཁྱེར་གྱི་འགྲུལ་འཁོར་ལ་བསྡད་ནས་སྤྱི་སྤྱོད་རླངས་
འཁོར་འབབ་ཚིགས་ལ་ཕྱིན་པ་ཡིན། ངས་རང་གི་སྒོར་མོ་ལྔ་བཅུའི་ཕྱེད་ཀ་བཏང་
སྟེ། སན་ ཧྥ་རན་[སན་ ཧྥ་རན་སི་སི་ཁོ་གྲོང་ཁྱེར་གྱི་བསྡུས་མིང་།]ལ་འགྲོ་བའི་འཛིན་
བྱང་ཉོས་པ་ཡིན། ཉིན་རྒྱབ་ཀྱི་ཆུ་ཚོད་གཉིས་པ་ལ་སྤྱི་སྤྱོད་རླངས་འཁོར་ལ་ཞུགས་
པ་ཡིན། ཋིམ་ གྷེ་རེ་ཡིས་བདེ་མོ་ཞེས་ལག་པ་གཡུགས་སོང་། སྤྱི་སྤྱོད་རླངས་འཁོར་
དེ་སྒྲུང་གིས་ཁེངས་ཤིང་སྤྲོ་སྣང་ཅན་གྱི་ཌེན་ཝར་གྱི་སྲང་ལམ་དག་ནས་ཕྱིར་ཐོན་
སོང་། "དཀོན་མཆོག ང་ཚུར་ལོག་དགོས། དོན་དག་གཞན་པ་ཅི་ཞིག་འབྱུང་མིན་
ལ་བལྟ་དགོས།" ངས་རང་ལ་ཁས་ལེན་བྱས། མཐའ་མཇུག་ཏུ་ཌིན་ལ་ཁ་པར་བཏང་
བའི་སྐབས་སུ་ཌིན་གྱིས་བཤད་དོན་ལ། ཁོང་དང་ཁར་ལོའང་རྒྱ་མཚོའི་ཁ་རུ་ང་
དང་ལྷན་འཛོམས་བྱེད་སྲིད་ཟེར། ངས་དེ་ལ་བསམ་བློ་བཏང་ཞིང་། ཌེན་ཝར་དུ་
བསྡད་པའི་དུས་ཚོད་ཧྲིལ་པོའི་རིང་ངས་ཌིན་ལ་སྐར་མ་ལྔ་ལས་ལྷག་ཁ་བརྡ་བྱས་
མེད་པ་དེ་ཤེས་བྱུང་།

ལེའུ་བཅུ་གཅིག་པ།

ང་རེ་མི་བྷོན་ཁོར་ལ་ཐུག་རྒྱུར་བདུན་ཕྲག་གཉིས་ཀྱིས་འགྱངས་འདུག ཌེན་ཝར་
གྲོང་ཁྱེར་ནས་ཧྥི་རི་སི་ཁོ་གྲོང་ཁྱེར་བར་གྱི་སྤྱི་སྤྱོད་རླངས་འཁོར་གྱི་འགྲུལ་བཞུད་
དེ་ལ་མཚོན་ན། ང་ཧྥི་རི་སི་ཁོ་ལ་ཇེ་ཉེར་སོང་བ་དང་བསྟུན་ནས་ངའི་རྣམ་ཤེས་
ཧྲིལ་པོ་དེ་ལ་མཆོང་ལྡིང་བྱས་པ་མ་གཏོགས་གཞན་གནས་ཚུལ་ཅི་ཡང་མི་འདུག
ཤ་ཡེན་ལ་བསླེབས་བྱུང་། ཐེངས་འདིར་ཕྱི་དྲོ་ལ་རེད། དེ་ནས་ཐང་ཆེན་པོ་བརྒྱུད་
ནས་ནུབ་ཏུ་སོང་ཞིང་། མཚན་གུང་ལ་ཁ་རེ་སི་ཋོན་ཞེས་པའི་ས་ཆ་དེར་[ཨ་རིའི་ཤར་
ནུབ་ཀྱི་]གཅོད་མཚམས་སུ་གྲགས་པ་དེ་བརྒལ་ཞིང་། དེ་ནས་རྩྭ་ལྗང་ལ་ཆུ་སྟོར་
བྱད་ཀྱིས་ཁེངས་པའི་གྲོང་ཁྱེར་སོལད་ ལེག་ སི་ཋི་ལ་སྐྱ་རེངས་ལ་བསླེབས། དེ་ནི་
ཌིན་གྱི་སྐྱེས་ཡུལ་ཡིན་མི་སྲིད་པ་ལྟ་བུའི་ས་ཆ་དེ་རེད། དེ་ནས་ཚ་བ་ཆེ་བའི་ཉི་མའི་
འོག་ཏུ་ནི་ཝ་ཌ་མངའ་སྡེའི་ཕྱོགས་སུ་བསྐྱོད་ཅིང་། ས་རུབ་དུས་རེ་ནོ་གྲོང་ཁྱེར་དང་
དེའི་འོད་ཆེམ་ཆེམ་གྱི་རྒྱ་མིའི་སྲང་ལམ་བརྒྱུད་ཅིང་། དེ་ནས་ནི་ཝ་ཌ་མངའ་སྡེའི་སེ་
ཨེ་ར་སི་རི་རྒྱུད་དུ་ཡར་ཕྱིན། ཐང་ཤིང་དང་། སྐར་མ། རི་ངོགས་ཀྱི་སྤྱིལ་ཁང་དག་
གིས་ཧྥི་རི་སི་ཁོའི་བརྩེ་དུང་མཚོན་ཡོང་གི་འདུག རྒྱབ་ཀྱི་རྐུབ་སྟེགས་ན་ཡོད་པའི་
བུ་མོ་ཆུང་ཆུང་ཞིག་གིས་ངུ་ངག་གིས་རང་གི་ཨ་མ་ལ་བརྗོད་དོན། “ཨ་མ་ལོ། ང་
ཚོ་ཁྱིམ་ནས་ཋ་རག་ཁི་གྲོང་ལ་ག་དུས་འབྱོར་གྱི་རེད།" དེ་ནས་ཋ་རག་ཁི་གྲོང་དེ་
ཉིད་དེ། ཁྱིམ་གྱི་སྣང་བ་སྟེར་བའི་ཋ་རག་ཁི་གྲོང་བརྒྱུད་དེ་རི་བོ་ནས་ཐུར་དུ་བབས་
ཏེ་སག་ཁེ་ར་མེན་ཋོ་ཡུལ་གྱི་ཐང་ལ་བབས། ངས་ང་ནི་ཁ་ལི་ཧྥོར་ནི་ཡ་མངའ་སྡེའི་
ནང་དུ་ཡོད་པ་གློ་བུར་དུ་ཤེས་བྱུང་། དྲོ་ཞིང་ཏ་ལའི་སྡོང་པོའི་རང་བཞིན་ཅན་གྱི་
རླུང་སྟེ། རླུང་དེ་ལ་ཁྱེད་ཀྱིས་འོ་བསྐྱལ་ཐུབ། ཤིང་ཏ་ལའི་སྡོང་པོ་དེ་ཚོ་ཡོད། སྒྲུང་
མང་བའི་སག་ཁེ་ར་མེན་ཥོའི་གཙང་པོ་བརྒྱུད་རྒྱ་ལམ་ཆེས་ཆེ་བའི་སྟེང་ནས་སླར་
ཡང་རི་བོའི་ཚོགས་སུ་ཞུགས་ཤིང་། ཡར་ལ་ཕྱིན། མར་ལ་བབས། དེ་ནས་གློ་བུར་
དུ་གཞི་རྒྱ་ཆེ་བའི་མཚོ་ངོགས་དེ་མངོན་ཞིང་(དེ་ནི་ས་སྲོད་ཀྱི་གོང་ཙམ་ལ་རེད།)
གཉིད་མ་སད་དུ་ཡོད་པའི་ཧྥི་རི་སི་ཁོའི་གློག་ཕྲེང་གིས་ཕར་ངོས་བརྒྱན་འདུག
ཨོག་ལནད་མཚོ་ངོགས་ཀྱི་ཟམ་པ་དེའི་སྟེང་ནས་ཌེན་ཝར་ནས་ཐོན་རྗེས་ཀྱི་ཆེས་
ཐོག་མར་ང་གཉིད་མཐུག་པོ་ཞིག་ཁུག་ཅིང་། དེར་བརྟེན་མར་ཁད་སྲང་ལམ་དང་
ལམ་ཁ་བཞི་པར་ཡོད་པའི་སྤྱི་སྤྱོད་རླངས་འཁོར་འབབ་ཚིགས་སུ་ང་ལ་སྤྱོད་ངན་གྱི་
ཐོག་ནས་འབུད་རྒྱག་བཏང་སོང་། དེ་ནི་ང་རང་ནེའུ་ཇར་ཛིའི་ཕ་ཋེར་སོན་ན་ཡོད་
པའི་ཨ་ནེའི་ཁང་པ་ནས་བརྩིས་ན་མེལ་ལེ་སྟོང་ཕྲག་གསུམ་དང་ཉིས་བརྒྱ་ཡོད་པའི་
དོན་དངོས་རྗེས་དྲན་ལ་འབུད་རྒྱག་བཏང་བ་ཞིག་རེད། ང་ནི་ངལ་དུབ་ཀྱིས་མནར་
བའི་གདོན་འདྲེ་ཞིག་དང་འདྲ་བར་ཕྱི་ལོགས་ལ་འཁྱམས་ཤིང་། དེ་ནས་ཧྥི་རི་སི་ཁོ་
གྲོང་ཁྱེར་ཡིད་འོང་མ་ནི་འདིར་འདུག རིང་ཞིང་སྐྱ་བའི་སྲང་ལམ་རྣམས་ལ་འགྲུལ་
འཁོར་གྱི་གློག་སྐུད་དང་བཅས་པ་ཚང་མ་མདོག་དཀར་པོ་དང་སྨུག་པའི་ཁྲོད་དུ་
གནས་བཅས་འདུག ངས་སྲང་ལམ་འགའ་ལ་གོམ་པ་སྤོས་པ་ཡིན། ས་སྲོད་ཀྱི་
སྐབས་ལ་(མི་ཤོན་ལམ་ཁ་དང་ལམ་ཁ་གསུམ་པ་རུ་)སྤྲང་པོ་ཁྱད་མཚར་དག་གིས་
ང་ལ་སྐར་མ་བསླངས་སོང་། ངས་གཞན་ཞིག་ནས་རོལ་དབྱངས་ཐོས་བྱུང་། "ཁོ་རེ།
ངས་འདི་ཚོ་ཚང་མ་ལ་རྗེས་ནས་རོལ་གྱི་རེད་དོ།། འོན་ཀྱང་ད་ནི་ངས་རེ་མི་ བྷོན་
ཁོར་འཚོལ་དགོས་པ་རེད།”
རེ་མི་སྡོད་སའི་མིལ་གྲོང་ཁྱེར་ནི་ལུང་པ་འདིའི་ནང་གི་སྤྱིལ་ཁང་ཕྱོགས་གཅིག་
ཏུ་བསྡོམས་པ་ཞིག་ཡིན་ལ། དེ་ཡང་དམག་འཁྲུག་གི་སྐབས་སུ་མཚོ་དམག་གི་ར་
སྐོར་དུ་ལས་ཀ་བྱེད་མཁན་རྣམས་ཀྱི་ཆེད་དུ་བརྒྱབ་པའི་ཁང་བཟོའི་ལས་འཆར་
གྱི་སྤྱིལ་ཁང་རྣམས་རེད། དེ་ནི་གཡང་གཟར་བའི་ལུང་ཤུར་ཞིག་ཏུ་ཡོད་ཅིང་ལུང་
པའི་ངོས་ཚང་མ་ནགས་ཚལ་ཡིན། དེར་ལས་འཆར་འདིའི་མི་རྣམས་ཀྱི་ཆེད་དུ་
བརྒྱབ་པའི་ཚེམས་ཁང་དང་། སྐྲ་བཞར་ཁང་། དམིགས་བསལ་ཚོང་ཁང་སོགས་
ཡོད། དེ་ནི་ཨ་མེ་རི་ཀའི་ནང་གི་རང་འགུལ་གྱིས་མི་རིགས་དཀར་ནག་མཉམ་དུ་
སྡོད་པའི་སྡེ་བ་གཅིག་པུ་དེ་རེད་ལ་ཁོང་ཅག་གིས་ཀྱང་དེ་སྐད་ཟེར། འདི་ནི་དུས་དེ་
ཚུན་ནས་ངས་མཐོང་མྱོང་མེད་པའི་ས་ཆ་ཧ་ཅང་སྤྲོ་ཞིང་ཧ་ཅང་ཧ་ཅང་རྒོད་པ་དེ་
རེད། རེ་མི་ཡི་སྤྱིལ་ཁང་གི་སྒོའི་སྟེང་དུ་ཁོང་གིས་བདུན་ཕྲག་གསུམ་གྱི་གོང་ལ་སྦྱར་
བའི་ཡིག་ཆུང་ཞིག་འདུག
སལ་ ཕ་ར་ཌེ་སི། (འདི་ནི་ཡིག་ཆེན་གྱིས་ཆེན་པོར་བྲིས་འདུག)
གལ་སྲིད་ཁྱིམ་ན་སུའང་མེད་ན་སྒེའུ་ཁུང་ནས་ཡར་འཛུལ་རོགས།
རེ་མི་ བྷོན་ཁོར་གྱིས།
ཞེས་མིང་རྟགས་བརྒྱབ་འདུག
ད་ནི་ཡིག་ཆུང་དེ་ཆར་རླུང་གིས་སྐྱ་བོར་བསྒྱུར་འདུག
ང་ཡར་འཛེགས་ནས་ནང་དུ་ཕྱིན། ཁོ་དེ་ལ་འདུག རང་གི་གྲོགས་མོ་ལི་ ཨན་
དང་མཉམ་དུ་ཉལ་ནས་འདུག ཁོང་གིས་ང་ལ་རྗེས་ནས་བཤད་པ་ལྟར་ན་ཉལ་ཁྲི་
དེ་ནི་ཁོང་གིས་ཟོང་འདྲེན་གྲུ་གཟིངས་ཤིག་ནས་བརྐུས་པ་རེད། ཟོང་འདྲེན་གྲུ་
གཟིངས་ཤིག་གི་གྲུ་དཔོན་ལས་རོགས་ཤིག་གིས་མཚན་གྱི་དཀྱིལ་ལ་ཉལ་ཁྲི་དང་
བཅས་འཇབ་ནས་གྲུའི་ལོགས་ཤིག་ཏུ་ཕྱིན་ཅིང༌། གྲུ་སྐྱ་ལ་ཤུགས་ཀྱིས་འཐེན་
བཞིན་འབད་བཞིན་མཚོ་ངོགས་སུ་ཡོང་བཞིན་པ་དེ་ཡིད་ལ་སྒོམས་དང་། འདིས་
རེ་མི་བྷོན་ཁོར་དེ་སུ་ཡིན་གྱི་འགྲེལ་བཤད་ཆུང་ཆུང་ཞིག་ལས་མི་རྒྱག
སན་ཧྥ་རན་གྲོང་ཁྱེར་[སན་ཧྥ་རན་སི་སི་ཁོ་གྲོང་ཁྱེར་གྱི་བསྡུས་མིང་། སྒྱུར་
མཁན་གྱི་མཆན།]དུ་བྱུང་བའི་དོན་དག་ཚང་མའི་ནང་ང་རང་འཛུལ་བའི་རྒྱུ་མཚན་
དེ་གང་རེད་ཟེར་ན། དེ་ནི་གཤམ་ནས་འབྱུང་བའི་དོན་དག་གཞན་པ་ཡོད་ཚད་ལ་
འབྲེལ་ཡོད་པ་ཞིག་རེད། ལོ་མང་པོའི་སྔོན་ལ་ང་དང་རེ་མི་ བྷོན་ཁོར་གཉིས་སློབ་
ཆེན་གྲ་སྒྲིག་སློབ་གྲྭ་ཞིག་ནས་ཐུག་པ་རེད། འོན་ཀྱང་ང་ཚོ་གཉིས་དངོས་གནས་
མཉམ་དུ་སྦྲེལ་བའི་དོན་དེ་ནི་ངའི་ཆུང་མ་ཟུར་པ་དེ་ཡིན། རེ་མི་ཡིས་ཐོག་མར་མོ་
རྙེད་པ་རེད། མཚན་མོ་གཅིག་ལ་ཁོང་ངའི་སྡོད་ཤག་གི་ཉལ་ཁང་དུ་བསླེབས་ནས་ང་
ལ་བཤད་དོན། "ཕ་ར་ཌེ་སི། ཡར་ལོངས། རོལ་དབྱངས་སྡེབ་སྦྱོར་པ་རྒད་པོ་དེ་ཁྱེད་ལ་
ཐུག་ཏུ་བསླེབས་ཡོད།" ཟེར། ང་ཡར་ལངས་ཤིང་དོར་མ་གོན་པའི་སྐབས་དེ་ལ་སྒོར་
སྐར་འགའ་ཞིག་ཐང་ལ་ཟགས་སོང་། དེ་ནི་ཕྱི་དྲོའི་ཆུ་ཚོད་བཞི་པ་རེད་ལ། སློབ་གྲྭ་
ཆེན་མོར་ཡོད་པའི་སྐབས་སུ་ང་དུས་རྟག་ཏུ་ཉལ་བསྡད་ཀྱིན་ཡོད། "ཡ་ཡ། ཡ་ཡ།
ཁྱེད་ཀྱི་གསེར་ས་ཆ་གང་ས་གང་ལ་མ་སྟོར་དང་། ང་ལ་འཇིག་རྟེན་འདིའི་ནང་གི་
བུ་མོ་ཆུང་ཆུང་ཡག་ཤོས་དེ་རྙེད་བྱུང་། དོ་ནུབ་ང་མོ་དང་མཉམ་དུ་ཐད་ཀར་སེང་གེའི་
ཕུག་ལ་འགྲོ་གི་ཡིན།” དེ་ནས་མོ་ལ་ཐུག་རྒྱུར་ང་དྲུད་ནས་ཕྱིན་པ་རེད། བདུན་ཕྲག་
གཅིག་གི་རྗེས་ལ་མོ་རང་ང་དང་མཉམ་དུ་འགྲོ་གི་ཡོད་པ་རེད། རེ་མི་ནི་གཟུགས་རིང་
ཞིང་མདོག་སྨུག་པའི་ཕ་རན་སིའི་མི་ལྟ་ན་སྡུག་པ་ཞིག་ཡིན་ལ། (ཁོང་ནི་ཕ་རན་སིའི་
མར་སེ་ལི་གྲོང་ཁྱེར་གྱི་ལོ་ན་ཉི་ཤུར་སོན་པའི་ནག་ཚོང་རྒྱག་མཁན་ཞིག་དང་འདྲ་སེ་
ཡོད།) ཁོང་ཕ་རན་སིའི་མི་ཡིན་སྟབས་ཁོང་གིས་ཨ་མེ་རི་ཀའི་ཇེ་ཛི་གླུ་བའི་ལོག་སྐད་
ཀྱིས་སྐད་ཆ་བཤད་དགོས། ཁོང་གི་དབྱིན་ཇིའི་སྐད་ནི་ཕུན་སུམ་ཚོགས་ཤིང་། ཁོང་གི་
ཕ་རན་སིའི་སྐད་ཀྱང་ཕུན་སུམ་ཚོགས་པ་རེད། ཁོང་གྱོན་པ་ལྟ་བཟོ་དོད་ཅིང་གཙང་
སེང་ངེར་གོན་རྒྱུར་དགའ་ཞིང་། ལྷག་པར་སློབ་གྲྭ་ཆེན་མོའི་ཁོར་ཡུག་ཏུ་དེ་འདྲ་རེད།
ཁོང་སྐྲ་སེར་མ་རྫིག་མདོག་ཁ་བོ་དག་དང་མཉམ་དུ་འགྲོ་བ། སྒོར་མོ་ཕངས་མེད་དུ་
བཀོལ་བ་བཅས་ལ་དགའ། ཁོང་གིས་ང་ལ་ཁོའི་བུ་མོ་དང་མཉམ་དུ་ཕྱིན་པ་དེ་ལ་
ཁག་དཀྲི་ནམ་ཡང་མི་བྱེད་པ་ཞིག་མ་རེད། འོན་ཀྱང་གནད་དོན་གཅིག་གིས་ང་ཚོ་
རྟག་ཏུ་མཉམ་དུ་སྦྲེལ་འདུག མི་དེ་ནི་ང་ལ་སེམས་པ་དཀར་ཞིང་ང་ལ་བརྩེ་དུང་ངོ་
མ་ཞིག་ཡོད། ཅིའི་ཕྱིར་ཡིན་པ་དཀོན་མཆོག་གིས་མཁྱེན་གྱི་རེད།
ཞོགས་ཀ་དེ་ལ་ཁོང་མིལ་གྲོང་ཁྱེར་དུ་ཐུག་དུས། ཁོང་གིས་ལོ་ན་ཉི་ཤུའི་དཀྱིལ་
དུ་ཡོད་པའི་ཕོ་གསར་རྣམས་ལ་འབྱུང་བའི་ཡིད་མུག་ཅིང་བློ་ཕམ་གྱི་དུས་སྐབས་
ཤིག་སྐྱེལ་བཞིན་འདུག ཁོང་གྲུ་གཟིངས་ལ་སྒུག་བཞིན་གཡས་གཡོན་ལ་འཁོར་
ནས་བསྡད་འདུག་ཅིང་། ཁོང་ལ་འཚོ་བ་འཁྱོལ་ཐབས་སུ་ལུང་ཤུར་དེའི་ཕར་
ངོས་ན་ཡོད་པའི་དམག་ཁང་ཞིག་གི་དམིགས་བསལ་སྲུང་དམག་གི་ལས་ཀ་ཞིག་
འདུག ཁོའི་དགའ་རོགས་ལི་ ཨན་ནི་ཁ་ཚ་ཞིང་ཉིན་ལྟར་ཁོང་ལ་གཤེ་གཤེ་གཏོང་།
ཁོང་ཚོས་གཟའ་འཁོར་ཧྲིལ་པོར་སྐར་མ་ཚུན་ཆད་གྲོན་ཆུང་གིས་བསྐྱལ་ཞིང་།
གཟའ་སྤེན་པའི་ཉིན་ཕྱི་ལ་ཕྱིན་ཏེ་ཆུ་ཚོད་གསུམ་གྱི་ནང་ལ་སྒོར་མོ་ལྔ་བཅུ་སྟོར་
གྱི་འདུག རེ་མི་ཡིས་སྤྱིལ་ཁང་གི་གཡས་གཡོན་ནས་དོར་མ་ཐུང་ཐུང་གོན་ཞིང་། དེ་
དང་མཉམ་དུ་དམག་ཞྭ་ཐེབ་ཆག་ཅིག་མགོ་ལ་གོན་འདུག ལི་ ཨན་གྱིས་སྐྲ་འཛིན་
ཐེབ་ལྕགས་ཀྱིས་རང་གི་སྐྲ་གོར་ཆུང་དུ་བསྡམས་ཏེ་ཡར་མར་ལ་འགྲོ། དེ་ལྟར་ཆས་
སྤྲས་ཏེ་ཁོང་ཚོས་གཟའ་འཁོར་ཡོངས་ལ་ཕན་ཚུན་ལ་གཤེ་རེས་བྱེད་ཀྱིན་འདུག ང་
སྐྱེས་ནས་ད་བར་དུ་ངས་དེ་འདྲའི་གཤེ་ཚིག་མང་པོ་ཞིག་གོ་མྱོང་མེད། འོན་ཀྱང་
གཟའ་སྤེན་པའི་མཚན་མོར་ཁོང་ཚོས་ཕན་ཚུན་ལ་ཧ་ཅང་བརྩེ་བའི་འཛུམ་སྟོན་
ཅིང་། ཧོ་ལི་ཝུད་ཀྱི་གློག་བརྙན་གྱི་མི་སྣ་ལམ་ལྷོང་ཅན་གཉིས་གྲོང་ལ་བསྐྱོད་པ་
དང་འདྲ་བར་འགྲོ་བ་རེད།
རེ་མི་གཉིད་སད་དེ་ང་སྒེའུ་ཁུང་ནས་ཡོང་བ་མཐོང་སོང་། ཁོང་གི་གད་མོ་སྟེ།
འཛམ་གླིང་ཐོག་གི་གད་མོ་ཆེ་ཤོས་དེས་ངའི་རྣ་བ་འོན་བཅུག་སོང་། "ཨའའའ། ཕ་
ར་ཌེ་སི། ཁོ་སྒེའུ་ཁུང་ནས་ནང་ལ་ཡོང་གི་འདུག ཁོང་གིས་ལམ་སྟོན་གྱི་ཡི་གེ་ལྟར་
ཇི་མ་ཇི་བཞིན་བྱེད་ཀྱི་འདུག ཁྱེད་གང་དུ་ཕྱིན་པ་ཡིན། ཁྱེད་བདུན་གཉིས་ཀྱིས་
རྗེས་ལུས་ཐེབས་འདུག” ཁོང་གིས་ངའི་རྒྱབ་ལ་ཐལ་ལྕག་ཅིག་གཞུས། ཁོང་གིས་
ལི་ ཨན་གྱི་རྩིབས་མ་ལ་ཁུ་ཚུར་གཞུས་སོང་། ཁོང་རྩིག་པ་ལ་བསྙེས་ནས་གད་མོ་
ཤོར་ཏེ་སྐད་བརྒྱབ་སོང༌། ཁོང་གིས་ཅོག་ཙེ་ལ་གཞུས་པ་དེ་ཁྱེད་ཀྱིས་མིལ་གྲོང་ཁྱེར་
གྱི་ས་ཆ་གང་ནས་ཡིན་ཡང་གོ་ཐུབ་ཀྱི་རེད། དེ་ནས་ཆེས་མཐོ་ལ་རིང་བའི་“ཨའའའ་
ཧ་”ཡི་བྲག་ཆ་དེས་ལུང་ཤུར་འགེངས། “ཕ་ར་ཌེ་སི།” ཁོས་སྐད་བརྒྱབ། “མེད་དུ་མི་
རུང་བའི་ཕ་ར་ཌེ་སི་ཐུན་མོང་མ་ཡིན་པ་གཅིག་པུ་དེ།”
ང་སོ་ས་ལི་ཋོ་ཞེས་པའི་ཉ་པའི་གྲོང་ཆུང་ཆུང་ཞིག་བརྒྱུད་ནས་ཡོང་མ་ཐག་ཡིན།
དེ་ནས་ངས་ཐོག་མར་བཤད་པའི་སྐད་ཆ་ནི། "སོ་ས་ལི་ཋོ་ལ་ཨི་ཊ་ལིའི་མི་མང་པོ་
ཡོད་ཀྱི་རེད།" ཅེས་པ་དེ་ཡིན།
"སོ་ས་ལི་ཥོ་ལ་ཨི་ཊ་ལིའི་མི་མང་པོ་ཡོད་ཀྱི་རེད།” ཁོང་གིས་སྐད་ཤུགས་ཡོད་
ཚད་ཀྱི་ཐོག་ནས་སྐད་བརྒྱབ། “ཨའའའའ་ཧ།” ཁོང་གིས་རང་ཉིད་ལ་བསྟུད་མར་
གཞུས། ཁོང་ཉལ་ཁྲིའི་སྟེང་ལྷུང་། ཁོང་ཐང་ལ་ལྷུང་གྲབས་བྱས་སོང་། “ཕ་ར་ཌེ་
སི་ཡིས་ད་ལྟ་ཅི་ཞིག་བཤད་པ་དེ་གོ་བྱུང་ངམ། ཕ་གིར་ཨི་ཊ་ལིའི་མི་མང་པོ་ཡོད་ཀྱི་
རེད་ཨེ། ཨའའའ་ ཧའའའ། ཧོའོ། ཨ་མ་མ། འོ་འོ།" ཁོང་ནི་ལ་ཕུག་དམར་པོ་ཞིག་
དང་མཚུངས་པར་དམར་པོར་གྱུར་ཅིང་གད་མོ་ཤོར། "འོ། ཁྱེད་ཀྱིས་ང་བསད་སོང་།
ཕ་ར་ཌེ་སི། ཁྱེད་ནི་འཛམ་གླིང་སྟེང་གི་མི་དགོད་བྲོ་ཤོས་དེ་རེད། ད་ཁྱེད་འདིར་ཡོད།
མཐར་ཁྱེད་འདི་ལ་བསླེབས་ཡོད། ཁོ་སྒེའུ་ཁུང་བརྒྱུད་ནས་བསླེབས་སོང་། ཁྱེད་ཀྱིས་
མཐོང་སོང་། ལི་ ཨན། ཁོང་གིས་ལམ་སྟོན་ཡི་གེ་དེའི་ཁ་ལ་མཉན་ནས། ཨེ་ནས།
སྒེའུ་ཁུང་བརྒྱུད་ནས་བསླེབས་སོང་། ཨའའ་ཧོའོ།"
ཁྱད་མཚར་བ་ཞིག་ནི་རེ་མི་ཡི་ཁྱིམ་མཚེས་དེ་ལ་མིང་ལ་སྐུ་ཞབས་སི་ནོ་ཟེར་
བའི་མི་ནག་ཅིག་བསྡད་འདུག་ལ། ངས་ཡེ་ཤུའི་གསུང་རབ་ཀྱི་མནའ་བསྐྱལ་ཆོག
ཁོང་གི་གད་མོ་ནི་འཇིག་རྟེན་འདིའི་སྟེང་གི་གད་མོ་ཆེ་ཤོས་འདི་ལས་གཞན་ཞིག་
མེད་ངེས་པ་དེ་རེད། སྐུ་ཞབས་སི་ནོ་ལགས་ཀྱི་གད་མོ་དེ་ནི་ཟས་ཀྱི་ཅོག་ཙེའི་ཐད་
ནས་ཁོང་གི་ཆུང་མ་རྒན་མོ་དེས་རང་དགར་ཅིག་བཤད་པའི་སྐབས་ནས་མགོ་
བཙུགས་ཤིང་། དེ་ནས་ཁོ་ཡར་ལངས་པ་རེད། ཡིན་རྒྱུ་ནི་མིད་པ་འགག་ནས་རྩིག་
པ་ལ་བསྙེས་ཤིང་། ལྷ་ཡུལ་ལ་ཡར་བལྟས། དེ་ནས་མགོ་བཙུགས་པ་རེད། ཁོང་གོམ་
པ་འཁྱོར་ཏེ་སྒོ་བརྒྱུད་ནས་སོང་ཞིང་། ཁྱིམ་མཚེས་ཀྱི་རྩིག་པ་ལ་བསྙེས། ཁོང་དེ་དང་
མཉམ་དུ་བཟི་ཞིང་། གྲིབ་ནག་གི་འོག་ཏུ་མིལ་གྲོང་ཁྱེར་གྱི་ཕྱོགས་གང་སར་འཁྱོར་
འགྲོས་ཀྱིས་སོང་། རང་གི་དགའ་འབོད་ཀྱི་ང་རོའི་སྒྲ་ཡིས་གནོད་སྨྱིན་མ་བོས་ཤིང་།
གནོད་སྦྱིན་མའི་ཆོ་འཕྲུལ་གྱིས་སྒྲ་འདི་བྱུང་བ་ཡིན་ངེས། ཁོང་གིས་ནུབ་ཟས་ཟས་
ཚར་ཡོད་མེད་ངས་མ་ཤེས། རེ་མི་ཡིས་མ་ཤེས་པའི་ངང་ནས་ཡ་མཚན་གྱི་མི་སྐུ་
ཞབས་སི་ནོ་ལགས་ཀྱི་རྩ་ནས་ཁོ་ལ་འགོས་སྲིད་པ་ཞིག་རེད། རེ་མི་ལ་ལས་ཀའི་མི་
ཚེ་དེ་ལ་དཀའ་ངལ་ཞིག་ཡོད་པ་དང་ཁ་ཚ་བའི་བུད་མེད་ཅིག་དང་ལྷན་དུ་བརྩེ་དུང་
གི་མི་ཚེ་ལ་དཀའ་ངལ་ཞིག་ཡོད་པ་དེ་ལྟ་ནའང་། དམའ་མཐའ་ལའང་ཁོང་གིས་
འཛམ་གླིང་གི་མི་སུ་ཡིན་ལས་བཟང་བའི་གད་མོ་ཞིག་ཁོང་གིས་སྦྱངས་འདུག ངས་
ཧྥི་རི་སི་ཁོ་གྲོང་ཁྱེར་དུ་ང་ཚོས་གཏོང་རྒྱུ་ཡིན་པའི་སྐྱིད་པོ་དེ་ཚང་མ་མཐོང་བྱུང་།
ང་ཚོའི་བར་གསལ་ཁ་ཞིག་བྱས་པ་ནི། རེ་མི་ཁང་མིག་གི་ཕར་ངོས་ན་ཡོད་
པའི་ཉལ་ཁྲིའི་སྟེང་དུ་ལི་ ཨན་དང་མཉམ་དུ་ཉལ་བ་དང་། ང་སྒེའུ་ཁུང་འཁྲིས་ཀྱི་
ལྟེབ་ཁྲིའི་ཐོག་ཉལ། ངས་ལི་ ཨན་ལ་ལག་པ་འཆང་མི་ཆོག་པ་དེ་རེད། རེ་མི་ཡིས་
ཐེངས་ཤིག་འདི་དང་འབྲེལ་ནས་གཏམ་བཤད་ཅིག་བྱས་སོང་། "ངས་ལྟ་གི་མི་འདུག་
བསམས་པའི་སྐབས་ལ་ཁྱེད་གཉིས་རྩེས་ནས་བསྡད་པ་དེ་འདྲ་ང་ལ་མཐོང་འདོད་
མེད། ཁྱེད་ཀྱིས་རོལ་དབྱངས་སྡེབ་སྦྱོར་པ་རྒན་པ་ལ་དབྱངས་རྟ་གསར་པ་སློབ་ཐུབ་
ཀྱི་མ་རེད། འདི་ནི་ང་རང་གི་གཏམ་དཔེ་ངོ་མ་ཞིག་ཡིན།" ངས་ལི་ ཨན་ལ་བལྟས་
པ་ཡིན། མོ་ནི་ཡིད་དུ་སྡུག་པའི་ལུས་བོངས་ཅན་ཞིག་དང་། སྦྲང་རྩིའི་མདོག་དང་
ལྡན་པའི་སེམས་ཅན་ཞིག་རེད། འོན་ཀྱང་ཁོ་མོའི་མིག་གི་ནང་དུ་ངེད་གཉིས་ཀ་
ལ་གཏད་པའི་ཁོང་ཁྲོ་འདུག མོའི་ཧམ་འདུན་ནི་མི་ཕྱུག་པོ་ཞིག་ལ་གཉེན་སྒྲིག་རྒྱུ་
དེ་རེད། མོ་ནི་ཨོ་རེ་གྷོན་མངའ་སྡེའི་གྲོང་གསེབ་ཆུང་ཆུང་ཞིག་ནས་ཡོང་བ་རེད།
མོ་ནི་རེ་མི་དང་མཉམ་དུ་ཐེངས་གཅིག་ཕྱིན་པའི་ཉི་མ་དེ་ལ་ཆེས་འགྱོད་འདུག
ཁོང་གིས་ངོམ་སྟོན་གྱི་ཉི་མ་ཆེན་པོའི་གྲས་ཀྱི་གཅིག་ལ། ཁོང་གིས་མོ་ལ་སྒོར་མོ་
བརྒྱ་ཕྲག་གཅིག་བེད་སྤྱོད་བྱས་པ་རེད། མོ་རང་གིས་མོ་ལ་ཕ་ཤུལ་གྱི་རྒྱུ་ནོར་ཐོབ་
བྱུང་བསམས་པ་རེད། དེའི་ཚབ་ལ་ཁོ་མོ་ནི་སྤྱིལ་ཁང་འདིར་འཁོར་ནས་ཡོད་ཅིང་།
གཞན་ན་ཅི་ཡང་མེད་པའི་ཉེར་ལེན་གྱིས་མོ་རང་ཁོའི་མཉམ་དུ་སྡོད་དགོས་འཁེལ་
བ་རེད། མོ་ལ་ཧྥི་རི་སི་ཁོ་གྲོང་ཁྱེར་དུ་ལས་ཀ་ཞིག་ཡོད་ཅིང་། བཞི་མདོ་ཁ་ནས་མོས་
གྷེ་རེ་ཧོནད་ཅེས་པའི་སྤྱི་སྤྱོད་རླངས་འཁོར་ལ་བསྡད་ནས་ཉིན་ལྟར་དེ་ལྟར་འགྲོ་
དགོས་པ་རེད། ཁོ་མོ་རེ་མི་ལ་ལངས་པའི་ཁོང་ཁྲོ་དེ་གཏན་ནས་ཞི་གི་མེད་པ་རེད།
ང་ནི་སྤྱིལ་ཁང་དུ་བསྡད་ནས་ཧོ་ལི་ཝུད་ཀྱི་གློག་བརྙན་བཟོ་གྲྭ་ཞིག་ལ་སྒྲུང་ངོ་
མ་ཡག་པོ་ཞིག་འབྲི་རྒྱུ་བྱས་པ་ཡིན། རེ་མི་ནི་རང་གི་རོལ་ཆ་མཛུབ་བཀྲབ་རྒྱུད་མང་
ངམ་ཧར་ཕི་ཞེས་པ་མཆན་འོག་ཏུ་བཅུག་ནས་གནམ་གྲུ་སི་ཋི་རད་ཨོ་སི་ཧྥེར་ ལེ་
ནར་ཞེས་པ་ནས་མར་འཕུར་རྒྱུ་ཡིན་པ་དང་ང་ཚོ་ཚང་མ་ཕྱུག་པོ་བཟོ་རྒྱུ་ཡིན་པ་
རེད་ལ། ལི་ ཨན་ཡང་ཁོང་དང་མཉམ་དུ་འགྲོ་རྒྱུ་དང་། ཁོང་གིས་མིང་གྲགས་
ཅན་གྱི་གློག་བརྙན་འཁྲབ་འཁྲིད་པ་དང་དེ་བཞིན་[བཞད་གད་པ་གྲགས་ཅན་]ཌ་
བྷོལ་ལི་ཡུ་སི་ ཧྥིལད་སི་ལགས་ཀྱི་བློ་ཉེའི་གྲོགས་པོ་ཡིན་པའི་རང་གི་གྲོགས་པོའི་
ཕ་དེ་ལ་ཁོ་མོ་ངོ་སྤྲོད་བྱེད་རྒྱུ་ཡིན་པ་རེད། དེར་བརྟེན། བདུན་ཕྲག་དང་པོའི་རིང་
ལ་ང་རང་མིལ་གྲོང་ཁྱེར་གྱི་སྤྱིལ་ཁང་དུ་བསྡད་ཅིང་། ནེའུ་ཡོག་གི་སྐོར་ལ་ཡིད་
མུག་སྐྱེས་པའི་སྒྲུང་ཞིག་འབད་པ་ཆེན་པོས་འབྲི་བཞིན་ཡོད་ལ། སྒྲུང་འདིས་ཧོ་ལི་
ཝུད་ཀྱི་གློག་བརྙན་འཁྲབ་འཁྲིད་པ་ཞིག་ཡིད་ཚིམ་པར་བྱེད་རྒྱུ་རེད་བསམས་བྱུང་།
དེ་ནས་སྒྲུང་དེ་ལ་རྙོག་ཁྲ་ཞིག་ཡོད་པ་ནི་སྒྲུང་དེ་ཧ་ཅང་ཡིད་སྐྱོ་བ་ཞིག་ཡིན། རེ་མི་
ཡིས་སྒྲུང་འདི་ཀློག་རྒྱུ་དཀའ་སེ་བྱུང་ཞིང༌། དེར་བརྟེན་བདུན་ཕྲག་འགའི་རྗེས་ལ་
ཁོང་གིས་སྒྲུང་འདི་འཁྱེར་ནས་ཧོ་ལི་ཝུད་ལ་ཕྱིན་པ་རེད། ལི་ཨན་ནི་དེ་ཀློག་རྒྱུ་ཕར་
བཞག མོ་རང་ང་ཚོ་ལ་ཤིན་ཏུ་ཁྲོས་ཤིང་ཧ་ཅང་ཉོབ་འདུག ངས་ཆར་ཤོད་ཆེ་བའི་
ཆུ་ཚོད་མང་པོ་བསྐྱལ་ནས་འཚིག་ཇ་འཐུང་ཞོར་དང་རྩོལ་བ་ཆེན་པོས་སྒྲུང་འབྲི་
ཞོར་བྱས་པ་ཡིན། མཐར་ངས་རེ་མི་ལ་འདི་འབྲི་རྒྱུ་མིན་ཞིང་ང་ལ་ལས་ཀ་དགོས་
ལབ་པ་ཡིན། ང་ཐ་མག་གི་ཆེད་དུ་ཁོང་ཚོ་ལ་བརྟེན་དགོས་འཁེལ་ཡོད། བློ་ཕམ་པའི་
རྣམ་འགྱུར་ཞིག་ཁོང་གི་ཐོད་པ་ལ་བསླེབས་སོང་། ཁོང་ནི་དོན་དག་ཁྱད་མཚར་བ་
རྣམས་ཀྱི་ཐད་ནས་དུས་རྟག་ཏུ་བློ་ཕམ་བསྡད་པ་ཞིག་ཡིན། ཁོང་ལ་གསེར་དང་
འདྲ་བའི་སེམས་ཤིག་ཡོད།
ཁོང་གིས་དམག་ཁང་ནང་དུ་སྲུང་དམག་གི་ལས་ཀ་ཁོ་ལ་ཡོད་པ་འདྲ་བ་ཞིག་
ང་ལ་བཀོད་སྒྲིག་བྱས་འདུག ང་ནི་དགོས་ངེས་པའི་བརྒྱུད་རིམ་དེ་བརྒྱུད་ཅིང་། ང་
ཡ་མཚན་པ་ཞིག་ལ་བྱི་ཕྲུག་འདི་ཚོས་ང་ལ་ལས་ཀ་སྤྲད་སོང་། ས་གནས་ཉེན་རྟོག་
པའི་དཔོན་པོ་དེས་ང་ལ་ལས་ཀའི་འདོགས་རྟགས་དང་དབྱུག་པ་ཞིག་སྤྲད་ནས་དམ་
འབུལ་བྱེད་དུ་བཅུག་སོང་། ད་ནི་ང་ཉེན་རྟོག་པ་དམིགས་བསལ་གྲས་ཤིག་ཡིན། ཌིན་
དང་ཁར་ལོ། ཨོལད་ བྷུལ་ ལི་བཅས་ཀྱིས་འདིའི་སྐོར་ལ་ཅི་ཞིག་བསམས་ཡོང་དྲན་
བྱུང་། ང་རང་གི་སྟོང་ཐུང་ནག་པོ་དང་ཉེན་རྟོག་པའི་ཞྭ་མོ་གཉིས་ཀྱི་མཉམ་དུ་ངས་
མཚོ་དམག་གི་དོར་མ་སྔོན་པོ་ཞིག་གོན་དགོས་འདུག བདུན་ཕྲག་དང་པོ་གཉིས་ཀྱི་
རིང་ལ་ངས་རེ་མི་ཡི་དོར་མ་གོན་དགོས་བྱུང་། ཁོང་ནི་གཟུགས་པོ་རིང་ཞིང་། དེའི་
ཁར་བསུན་སྣང་གི་རྐྱེན་གྱིས་ཁ་ཟས་ལ་རྔམས་པ་ལས་བྱུང་བའི་གྲོད་པ་ལུག་ཡོད་
པ་རེད། ངའི་ལས་ཀའི་མཚན་མོ་དང་པོ་དེ་ལ་ང་ནི་〔དབྱིན་ཇིའི་བཞད་གད་པ་]ཆར་
ལི་ ཆབ་ལིན་དང་འདྲ་བར་[དོར་མ་]ལྷབ་ལྷབ་ཀྱིས་ཕྱིན་པ་ཡིན། རེ་མི་ཡིས་ང་ལ་
གློག་སྒྲོན་ཞིག་དང་རང་གི་[ཐུང་མདའ་] ༣༢ རང་འགུལ་རྟགས་ཅན་དེ་སྤྲད་བྱུང་།
“ཁྱེད་ལ་མེ་མདའ་འདི་གང་ནས་ཐོབ་བྱུང་།"
“ན་ནིང་དབྱར་ཁར་ང་རྒྱ་མཚོའི་ཁ་ལ་ཚུར་ཡོང་བའི་སྐབས་སུ་ང་ནེབ་བྷ་ར་སི་
ཁ་མངའ་སྡེའི་ནོར་ཋི་ ཕེ་ལེ་ཋི་ཞེས་པའི་གྲོང་ཁྱེར་དུ་མེ་འཁོར་ནས་རྐང་པ་བརྐྱངས་
ཕྱིར་ཕྱི་ལོགས་ལ་ཐོན་པ་ཡིན། ངས་སྒེའུ་ཁུང་ནས་མཐོང་བ་ནི་ཐུན་མོང་མ་ཡིན་
པའི་མེ་མདའ་ཆུང་ཆུང་འདི་རེད། དེ་མ་ཐག་ངས་ཉོས་པ་ཡིན་ལ་ཕྱིར་མེ་འཁོར་གྱི་
རྗེས་མ་ཟིན་ཙམ་བྱས་སོང་།"
དེ་ནས་ནོར་ཋི་ ཕེ་ལེ་ཋི་ཞེས་པ་དེ་ང་ལ་མཚོན་ན་བུ་དེ་ཚོའི་མཉམ་དུ་ཨ་རག་
ཉོས་པ་ཡིན་སྐོར་ཁོ་ལ་བཤད་རྩིས་བྱས་པ་ཡིན། ཁོང་གིས་ངའི་རྒྱབ་ལ་ཐལ་ལྕག་
ཅིག་གཞུས་ཏེ་ང་ནི་འཛམ་གླིང་ཁྲོད་ཀྱི་མི་སྣང་བ་སྐྱིད་ཤོས་དེ་རེད་ཟེར།
གློག་སྒྲོན་དེས་ངའི་ལམ་ཁ་གསལ་པོར་བཟོས་པ་དང་བཅས་ང་ལུང་ཤུར་དེའི་
ལྷོ་ཕྱོགས་ཀྱི་གྱེན་གཟར་པོའི་ངོས་ལ་ཡར་འགོས་པ་ཡིན། དེ་ནས་ཧྥི་རི་སི་ཁོ་ལ་
འགྲོ་མཁན་གྱི་རླངས་འཁོར་བསྟུད་མར་ཡོང་བཞིན་པའི་ལམ་ཆེན་སྟེང་ལ་ཐོན།
ང་ངོས་གཞན་པ་དེ་ནས་ཧ་ལམ་འགྱེལ་གྲབས་བྱེད་བཞིན་མར་བབས་ཤིང་། ལུང་
ཤུར་གྱི་མཐིལ་དུ་བསླེབས། དེར་ཆུ་ཕྲན་ཞིག་གི་འཁྲིས་ན་ཞིང་ཁང་ཆུང་ཆུང་ཞིག་
བསླངས་འདུག་ལ། ལས་ངན་པའི་ཞག་མ་རེ་རེར་ཁྱི་གཅིག་གིས་ང་ལ་ཟུག་བྱུང་།
དེ་ནས་ཁ་ལི་ཧྥོར་ནི་ཡའི་ཤིང་སྡོང་སྣག་ཚའི་མདོག་ཅན་དེའི་འོག་ཏུ་ཡོད་པའི་
དངུལ་མདོག་གི་ལམ་ཁ་རྡུལ་གྱིས་ཁེངས་པ་དེ་བརྒྱུད་པའི་མགྱོགས་བགྲོད་ཅིག་
རེད། ལམ་ཁ་དེ་ནི་ཛོ་རོ་གློག་བརྙན་གྱི་རྟགས་ Z དང་འདྲ་ལ། ལམ་ཁ་དེ་ནི་ཁྱེད་
ཀྱིས་ནུབ་ཕྱོགས་ཀྱི་ཕྱུགས་རྫིའི་ B རྟགས་ཅན་གྱི་གློག་བརྙན་མ་དངུལ་ཆུང་གྲས་
དག་གི་ནང་མཐོང་བའི་ལམ་ཁ་ཡོད་ཚད་དང་འདྲ་བོ་འདུག ངས་ནག་ཁུང་ནང་དུ་
རང་གི་མེ་མདའ་ཕྱིར་བཏོན་ནས་ཨ་རིའི་ཕྱུགས་རྫི་འཁྲབ་མྱོང་། དེ་ནས་ཡང་བསྐྱར་
དེའུ་འབུར་ཞིག་ལ་འཛེགས། དེར་དམག་ཁང་ཡོད་པ་རེད། དམག་ཁང་འདི་དག་
ནི་ཕྱི་རྒྱལ་གྱི་འཛུགས་སྐྲུན་ལས་ཀ་བ་རྣམས་སྡོད་སའི་འཕྲལ་སེལ་གྱི་ཁང་པ་རེད།
ཚུར་ཡོང་མཁན་གྱི་མི་རྣམས་རང་གི་གྲུ་གཟིངས་ལ་སྒུག་བཞིན་དེར་བསྡད་འདུག
ཁོང་ཚོའི་མང་ཆེ་བ་ནི་〔ཞི་ཧོང་གི་མཚོ་གླིང་]ཨོ་ཁི་ན་ཝ་ལ་འགྲོ་མཁན་རེད། ཁོང་
ཚོའི་མང་ཆེ་བ་ནི་ཅིག་ལས་གཡོལ་ཆེད་བྲོས་འགྲོ་མཁན་རེད་ལ་དེ་ནི་རྒྱུན་དུ་ནས་
ཁྲིམས་ལས་གཡོལ་ཆེད་རེད། ཨ་ལ་བྷ་མ་མངའ་སྡེ་ནས་ཡིན་པའི་མི་རྩུབ་པོའི་སྐོར་
ཁག་འདུག་ལ། ནེའུ་ཡོག་གི་མི་ཁྲམ་པ་རྣམས་ཀྱང་འདུག ས་ཆ་གང་ས་གང་གི་མི་
རྣམ་པ་སྣ་ཚོགས་འདུག དེ་ནས་ཁོང་ཚོས་ཨོ་ཁི་ན་ཝའི་ནང་དུ་ལོ་ངོ་གཅིག་ཧྲིལ་
པོར་ལས་ཀ་བྱེད་རྒྱུ་ཡིན་པ་དེ་ཇི་ཙམ་གྱིས་འཇིགས་ཡེར་བ་ཞིག་ཡིན་པ་ཆ་ཚང་
བར་ཡག་པོ་ཤེས་པའི་རྐྱེན་གྱིས་ཁོང་ཚོས་ཆང་འཐུང་། དམིགས་བསལ་སྲུང་དམག་
གི་ལས་འགན་ནི་ཁོང་ཚོས་དམག་ཁང་དེ་གཏོར་གྱི་ཡོད་མེད་ལ་ལྟ་རྒྱུ་རེད། གཙོ་
ཁང་དེའི་ནང་ལ་ང་ཚོའི་དབུས་ལས་ཁུངས་ཡོད་ཅིང་། དེ་ནི་ཤིང་ཆས་ཡ་མ་ཟུང་
གི་རྩིག་གྱང་ཅན་གྱི་ལས་ཁུངས་ཁག་ཅིག་རེད། འདིར་ང་ཚོ་ཅོག་ཙེ་སྟེང་ཁེབས་
ཅན་ཞིག་གི་མཐའ་འཁོར་དུ་བསྡད་ནས། ང་ཚོའི་འཕོངས་ནས་རང་རང་གི་མེ་
མདའ་རྣམས་ཕར་ཚུར་སྤོར་ཞོར་དང་གླལ་སྒྱིང་བྱེད་ཅིང་། ཉེན་རྟོག་པ་རྒན་གྲས་
ཀྱིས་སྒྲུང་གི་རིགས་བཤད་བྱུང་།
རེ་མི་དང་ངེད་གཉིས་མ་གཏོགས་སྐོར་ཁག་འདི་ནི་ཉེན་རྟོག་པའི་བླའམ་སེམས་
ཁམས་ཡོད་པའི་ཁྱོ་གའི་སྐོར་ཁག་ཅིག་རེད། རེ་མི་ནི་འཚོ་བ་འཁྱོལ་ཐབས་ཙམ་
ཞིག་འཚོལ་གྱིན་ཡོད་པ་རེད་ལ། ང་ཡང་དེ་བཞིན་རེད། འོན་ཀྱང་མི་འདི་ཚོ་ནི་
འཛིན་བཟུང་བྱེད་རྒྱུར་སྤྲོ་ཞིང་གྲོང་སྡེའི་ཉེན་རྟོག་དཔོན་པོ་ནས་བསྔགས་བརྗོད་
ལེན་འདོད། ཁོང་ཚོས་ད་དུང་གལ་སྲིད་ཁྱེད་ཀྱིས་ཟླ་བ་གཅིག་གི་ནང་ལ་མ་མཐའ་
ལའང་[འཛིན་བཟུང་]གཅིག་རེ་མ་བྱས་ན་ཁྱེད་རང་ལས་ཀ་ལས་ཕྱིར་འབུད་བྱེད་ཀྱི་
རེད་ཅེས་བཤད་བྱུང་། ངས་འཛིན་བཟུང་བྱེད་པའི་འབྱུང་འགྱུར་དེ་ལ་ཤུགས་རིང་
ཞིག་འཐེན་པ་ཡིན། ངོ་མ་ཅི་ཞིག་བྱུང་བ་རེད་ཅེ་ན། དམྱལ་བ་ ཚང་མ་རྒོད་ལ་ཤོར་
བའི་མཚན་མོ་དེར་ང་ནི་དམག་ཁང་དེར་ཡོད་པའི་མི་གཞན་པ་སུ་ཡིན་དང་འདྲ་
བར་ར་བཟི་འདུག
འདི་ནི་ལས་ཀའི་དུས་ཚོད་དེ་བསྒྲིགས་པའི་རྐྱེན་གྱིས་ཆུ་ཚོད་དྲུག་གི་རིང་ལ་
ང་གཅིག་པུ་ཡིན་དུས་ཀྱི་མཚན་མོ་ཞིག་རེད། ས་ཆ་འདི་ན་ཡོད་པའི་ཉེན་རྟོག་པ་
གཅིག་པུ་རེད་ལ། དམག་ཁང་དུ་ཡོད་པའི་མི་ཚང་མ་མཚན་མོ་དེར་ར་བཟི་ཡོད་
པའི་སྣང་བ་སྟེར། དེའི་རྒྱུ་མཚན་ནི་ཁོང་ཅག་གི་གྲུ་གཟིངས་དེ་སང་ཞོགས་ཐོན་
འགྲོ་རྒྱུ་རེད། གྲུ་པ་ཚོས་གྲུ་གཟིངས་ཀྱི་གྲུ་དར་ཡར་མ་བསྒྲེངས་གོང་གི་ཞག་མ་
སྔོན་མ་དེ་དང་མཚུངས་པར་ཁོང་ཚོས་ཆང་འཐུང་སོང་། ངས་ལས་ཁུངས་སུ་རྐང་
པ་ཅོག་ཙེའི་ཐོག་བཞག་སྟེ་བསྡད། ངས་ཨོ་རེ་གྷོན་དང་ཡར་བྱང་ཕྱོགས་ཀྱི་ཡུལ་ལུང་
བསྐོར་བའི་ལག་དེབ་སྔོན་པོ་ཞེས་པའི་གསལ་བསྒྲགས་ཀློག་བཞིན་པའི་སྐབས་དེར།
སྤྱིའི་ཆ་ནས་ཁུ་སིམ་མེར་ཡོད་པའི་མཚན་མོ་འདིར་ཟང་ཟིང་གི་སྦིར་སྒྲ་ཆེན་པོ་ཞིག་
ཡོད་པ་ཤེས་བྱུང་། ང་ཕྱི་ལོགས་ལ་ཕྱིན་པ་ཡིན། ངོ་མ་དམྱལ་བ། ས་ཆ་འདིའི་སྤྱིལ་
ཁང་ཚང་མའི་ནང་གློག་འོད་སྦར་འདུག མི་དེ་ཚོས་སྐད་རྒྱག་ཅིང་ཤེལ་དམ་རྣམས་
གཅོག་བཞིན་འདུག དེ་ནི་ང་ལ་མཚོན་ན་ཤི་དང་གསོན་གྱི་མཚམས་ལ་བསླེབས་
པའི་དོན་ཞིག་རེད་འདུག ངས་གློག་བཞུ་འཁྱེར་ནས་འུར་ཚ་ཤོས་ཀྱི་སྒོ་དེ་ལ་ཕྱིན་
ཏེ་བརྡུངས་པ་ཡིན། ཅིག་གིས་སྒོ་དེ་སོར་དྲུག་ཙམ་ཞིག་ཕྱེས་བྱུང་།
“ཁྱོད་ལ་ག་རེ་དགོས།"
ངས་བཤད་དོན། "ངས་དོ་ནུབ་དམག་ཁང་འདི་བསྲུང་གི་ཡོད། གསར་བུ་ཁྱོད་
ཚོས་གང་ཐུབ་ཅི་ཐུབ་ཀྱིས་ཁུ་སིམ་སིམ་བྱེད་དགོས་པའི་ཁུལ་རེད།” དེའམ་ཡང་ན་
དེ་འདྲའི་སྐད་ཆ་ཐབས་ཆག་འགའ་བརྗོད་པ་ཡིན། ཁོང་ཅག་གིས་ངའི་གདོང
སྒོ་དེ་ཁྲིགས་སེ་བརྒྱབ་སོང་། ངས་རང་གི་སྣ་ལ་གཏད་པའི་སྒོ་དེའི་ཤིང་ལ་ལྟ་བཞིན་
ལངས་བསྡད་པ་ཡིན། དེ་ནི་ཨ་རིའི་ནུབ་ཕྱོགས་པའི་སྐོར་གྱི་གློག་བརྙན་ཞིག་དང་
འདྲ། ང་རང་ཉིད་ཀྱིས་བཙན་པོ་བྱེད་པའི་དུས་ལ་བབ་པ་རེད། ངས་ཡང་བསྐྱར་སྒོ་
བརྡུངས་པ་ཡིན། ཐེངས་འདིར་ཁོང་ཚོས་སྒོ་ཡངས་པོར་ཕྱེས་སོང་། “ཉོན།” ངས་ལབ་
པ་ཡིན། ང་འདིར་ཡོང་ནས་ཁྱེད་ཅག་ལ་བསུན་པོ་བཟོ་འདོད་མེད། འོན་ཀྱང་། ཁྱེད་
ཅག་གིས་ཚད་ལས་བརྒལ་པའི་སྐད་ཅོར་བརྒྱབ་ན་ངའི་ལས་ཀ་ཤོར་འགྲོ་གི་རེད།"
“ཁྱོད་སུ་ཡིན།”
“ང་འདིའི་སྲུང་དམག་ཅིག་ཡིན།”
"དེ་སྔ་ཁྱོད་མཐོང་མ་མྱོང་།"
"ཨོ་རེད། ངའི་ལས་ཀའི་འདོགས་རྟགས་འདིར་ཡོད།"
"ཁྱེད་ཀྱི་རྐུབ་ལ་ཡོད་པའི་མེ་མདའ་ཐུང་བ་དེ་དང་མཉམ་དུ་ཁྱེད་ཀྱིས་ཅི་ཞིག་
བྱེད་ཀྱིན་ཡོད།”
“འདི་ངའི་མིན། ངས་དགོངས་དག་ཞུས། “ངས་འདི་གཡར་བ་ཡིན།”
“ཆང་ཞིག་འཐུང་། སྡིག་པ་འཁོར།” ངས་འཐུང་རྒྱུར་སེམས་ཁྲལ་མ་བྱས། ངས་
གཉིས་འཐུང་བ་ཡིན།
ངས་ལབ་པ་ཡིན། “ཨོ་ཡ། བུ་ཁྱེད་རང་ཚོ། ཁུ་སིམ་མེར་སྡོད། བུ་ཁྱེད་རང་ཚོ།
ང་དམྱལ་བར་འགྲོ་གི་ཡིན་པ་ཁྱེད་ཅག་གིས་ཧ་གོ་གི་རེད།"
"དེ་འགྲིག་གི་རེད། བྱིས་པ།” ཁོང་ཚོས་དེ་ལྟར་བཤད། “ཁྱེད་རང་རང་གི་སྐོར་
སྐྱོད་ལ་སོངས། ཁྱེད་ལ་འདོད་པ་ཡོད་ན་ཡང་བསྐྱར་གཅིག་འཐུང་དུ་ཤོག”
རྣམ་པ་འདི་འདྲ་ཞིག་གི་ཐོག་ནས་ང་སྒོ་ཡོད་ཚད་ལ་ཕྱིན་པ་ཡིན། ཅང་མ་
འགོར་བར་ང་ཡང་མི་གཞན་པ་རྣམས་དང་འདྲ་བར་ར་བཟི་འདུག སྐྱ་རེངས་ཤར་
དུས་ཁྲུ་དྲུག་ཅུ་ཅན་གྱི་དར་ཤིང་ཞིག་གི་སྟེང་དུ་ཨ་མེ་རི་ཀའི་རྒྱལ་དར་བསྒྲེངས་
རྒྱུ་དེ་ངའི་ལས་འགན་རེད། དེ་ནས་ཞོགས་པ་འདི་ལ་ངས་དར་ཆ་མགོ་རྟིང་སློག་
ནས་བསྒྲེངས་ཤིང་དེ་ནས་ཁྱིམ་དུ་ཉལ་བར་ཕྱིན། ང་དགོང་མོར་ལས་ཀ་ལ་ཚུར་
ལོག་དུས་ཉེན་རྟོག་པ་ངོ་མ་དག་ལས་ཁུངས་ནང་དུ་གདོང་ནག་གེར་བསྡད་འདུག
"ཤོད་དང་གྲོགས་པོ། གཡས་གཡོན་འདིའི་མདང་དགོང་གི་སྐད་ཅོར་དེ་ཚོ་ག་
རེ་རེད། ལུང་ཤུར་གྱི་ཕར་ངོས་ཀྱི་ཁང་པ་དག་གི་ནང་སྡོད་མཁན་གྱི་མི་རྣམས་ཀྱིས་
བྱས་པའི་སྐྱོན་བརྗོད་ཞུ་གཏུགས་ང་ཚོ་ལ་ཡོད།"
“ངས་ཧ་གོ་མ་བྱུང་།” ངས་དེ་ལྟར་ལབ། "ད་ལྟའི་ཆ་ལ་ཅུང་ཁུ་སིམ་མེར་ཡོད་
པ་འདྲ་པོ་འདུག”
"རུ་ཁག་ཡོངས་སུ་རྫོགས་པ་ཐོན་ཚར་བ་རེད། མདང་དགོང་ཁྱེད་ཀྱིས་འདིའི་
གཡས་གཡོན་ཁྲིམས་མཐུན་དུ་འཛིན་དགོས་པའི་ཁུལ་རེད། ཉེན་རྟོག་དཔོན་པོས་
ཁྱེད་ལ་བཀའ་བཀྱོན་གཏོང་གི་འདུག དེ་ནས་ད་དུང་དོན་གཞན་ཞིག་ཡོད། ཁྱེད་
ཀྱིས་ཨ་མེ་རི་ཀའི་རྒྱལ་དར་མགོ་རྟིང་སློག་ནས་གཞུང་གི་དར་ཤིང་ཐོག་བསྒྲེངས་
ན། ཁྱེད་རང་བཙོན་ཁང་ལ་འགྲོ་སྲིད་པ་དེ་ཤེས་ཀྱི་ཡོད་དམ།"
"མགོ་རྟིང་སློག་ཨེ།” ང་དངོས་གནས་སྐྲག་བྱུང་། ངས་མགོ་རྟིང་སློག་པ་དེ་ཤེས་
མེད་པ་ནི་བཤད་ག་ལ་དགོས། འཕྲུལ་འཁོར་ཞིག་དང་འདྲ་བར་ངས་ཞོགས་པ་རེ་རེ་
བཞིན་[དར་ཆ་སྒྲེང་བ་]བྱེད་ཀྱི་ཡོད་པ་རེད།
“ལགས་རེད། སྐུ་ཞབས།” ཉེན་རྟོག་པ་རྒྱགས་པ་དེས་དེ་ལྟར་ཟེར། ཁོང་གིས་
ཨལ་ཁ་ཋ་ར་ཛི་ཞེས་པའི་མཚོ་གླིང་བཙོན་ཁང་དུ་སྲུང་དམག་བྱས་ཏེ་མི་ལོ་ཉི་ཤུ་
བསྐྱལ་ཡོད་པ་རེད། "དེ་འདྲ་བྱས་པའི་རྒྱུ་མཚན་གྱིས་ཁྱེད་རང་བཙོན་ཁང་ལ་འགྲོ་
སྲིད་པ་རེད།” གཞན་རྣམས་ཀྱིས་གདོང་ནག་གེར་མགོ་ལྕོག་བརྒྱབ་སོང་། ཁོང་ཅག་
ནི་དུས་རྟག་ཏུ་རྐུབ་ས་ལ་བཙུགས་ནས་སྡོད་ཅིང་། རང་གི་ལས་ཀ་ལ་སྤོབས་པ་
བཟུང་ཡོད། ཁོང་ཅག་གིས་རང་གི་མེ་མདའ་བཟུང་ནས་དེའི་སྐོར་ལ་ཁ་བརྡ་བྱས།
ཁོང་ཚོ་ནི་ཅིག་ལ་མེ་མདའ་རྒྱག་རྒྱུར་ཟ་འཕྲུག་འཕར་གྱི་ཡོད་པ་རེད། རེ་མི་དང་ང་།
ཨལ་ཁ་ཋ་ར་ཛི་ལ་ཕྱིན་པའི་ཉེན་རྟོག་པ་དེ་ནི་གྲོད་པ་ལུག་ཡོད་ཅིང་རང་ལོ་
དྲུག་ཅུའི་ན་ཚོད་ཅན་གྱི་ལས་འཁྱུར་བ་ཞིག་རེད། འོན་ཀྱང་། རང་གི་མི་ཚེ་གང་
པོའི་རིང་ལ་རང་གི་རྣམ་ཤེས་སྐམ་པོ་ལ་ཟས་བཅུད་སྤྲད་སའི་ཁོར་ཡུག་དེ་ཐག་རིང་
དུ་འཇོག་མ་ནུས་པ་རེད། མཚན་མོ་རེ་རེ་བཞིན་ཁོང་གིས་རང་གི་ ༡༩༣༥ ལོའི་
རླངས་འཁོར་ཧྥོརད་རྟགས་ཅན་དེ་བསྐོར་ཞིང་། དུས་ཚོད་ཏག་ཏག་ལ་འབྱོར་ཐོ་
འགོད། དེ་ནས་ཅོག་ཙེ་སྟེང་ཁེབས་ཅན་གྱི་འཁྲིས་སུ་བསྡད། ང་ཚོ་ཚང་མས་མཚན་
རེ་རེ་ལ་སྐོར་བསྐྱོད་དང་། དུས་ཚོད། ག་རེ་བྱུང་མིན་ལ་སོགས་པ་དགང་དགོས་པའི་
འགེངས་ཤོག་སྟབས་བདེ་དེ་ལ་ཁོང་གིས་སྡུག་བསྔལ་ཆེན་པོས་དཀའ་ལས་རྒྱག དེ་
ནས་ཁོ་རྩིག་པ་ལ་བསྙེས་ནས་སྒྲུང་བཤད་པ་རེད། ‘ཟླ་བ་གཉིས་ཀྱི་སྔོན་ལ་ཁྱེད་
འདིར་ཡོད་ན་ང་དང་སི་ལེ་ཇི་(ནི་ཉེན་རྟོག་པ་གཞན་པ་དེ་རེད། ཋེག་ས་སི་མངའ་
སྡེའི་དཔུང་དམག་བྱེད་འདོད་མོད་ད་ལྟའི་ལས་དབང་འདིས་འདོད་པ་ཁེངས་དགོས་
བྱུང་བའི་ན་གཞོན་ཞིག་རེད།)གཉིས་ཀྱིས་ཁང་བསྟར་ G རྟགས་ཅན་ནང་དུ་གསར་
བུ་ར་བཟི་ཞིག་འཛིན་བཟུང་བྱས་ཤིང་། ཁྱེད་ཀྱིས་ཁྲག་འཐོར་བ་དེ་མཐོང་དགོས་
འདུག ངས་དོ་དགོང་ཁྱེད་རང་ཕར་འཁྲིད་ནས་ཁྱེད་ལ་རྩིག་པར་ཁྲག་འགོས་ཡོད་པ་
དེ་སྟོན་ཡོང་། ང་ཚོས་ཁོང་རྩིག་པ་གཅིག་ནས་གཞན་ལ་འཕར་བཅུག་པ་ཡིན། ཐོག་
མར་སི་ལེ་ཇི་ཡིས་ཁོ་ལ་གཞུས་ཤིང་། དེ་ནས་ངས་གཞུས་པ་ཡིན། དེ་ནས་ཁོང་གཉའ་
ཆག་པ་དང་ཁུ་སིམ་མེར་ཕྱིན་སོང་། མི་འདིས་ཁོང་བཙོན་ཁང་ནས་གློད་མཚམས་ང་
ཚོ་གསོད་ཀྱི་ཡིན་ཞེས་མནའ་བོར་སོང་། ཉིན་སུམ་ཅུ་[ཡི་བཙོན་འཇུག་ཉེས་ཆད་
]རག་པ་རེད། ད་ནི་ཉི་མ་དྲུག་ཅུ་རེད། ཁོང་བསླེབས་མ་སོང་།” ད་འདི་ནི་སྒྲུང་གི་
གནད་དོན་ཆེན་པོ་དེ་རེད། ཁོང་ཅག་གིས་དེའི་སེམས་ལ་དེ་འདྲའི་འཇིགས་སྣང་
བཞག་པ་དེས་དེ་ཚུར་ཡོང་ནས་ཁོང་ཚོ་གསོད་རྒྱུ་ལ་ཆེས་སྐྲག་པ་ཞིག་བཟོས་པ་རེད།
ཉེན་རྟོག་པ་རྒད་པོས་མུ་མཐུད་ནས་ཨལ་ཁ་ཋ་ར་ཛིའི་བཙོན་ཁང་གི་འཇིགས་
སྣང་དེ་དག་དགའ་སྣང་གིས་རྗེས་དྲན་བྱས་སོང་། “ང་ཚོས་ཁོང་ཚོ་དམག་མིའི་རུ་
ཁག་ཅིག་དང་འདྲ་བར་ཞོགས་ཇ་ལ་རུ་སྒྲིག་བཏང་ནས་སྡོད་འཇུག་གི་ཡོད། མི་
གཅིག་གིས་ཀྱང་གོམ་ཁ་འཆོལ་མེད། ཚང་མ་ཆུ་ཚོད་འཁོར་ལོའི་འཁོར་བསྐྱོད་དང་
འདྲ། ཁྱེད་ཀྱིས་དེ་མཐོང་དགོས། ང་དེར་ལོ་ཉི་ཤུའི་རིང་སྲུང་དམག་ཡིན། རྙོག་དྲ་
གཅིག་ཀྱང་བྱུང་མ་མྱོང་། བུ་དེ་ཚོས་ང་ཚོ་ནི་ལས་ཀ་ལ་གཟབ་ནན་ཡིན་པ་དེ་ཤེས་
ཀྱི་རེད། མི་མང་པོས་བཙོན་པ་རྣམས་སྲུང་སྐབས་འཇམ་པོ་[སེམས་སྙི་མོ་]ཆགས་
འགྲོ་གི་འདུག་ལ། དེ་དག་ནི་རྒྱུན་ལྡན་ནས་རྙོག་དྲའི་ནང་ལྷུང་འགྲོ་མཁན་གྲས་རེད།
ད་ཁྱེད་ཀྱིས་ཁྱེད་ལ་བསམ་བློ་ཐོངས། ངས་ཁྱེད་ལ་དོ་སྣང་ག་རེ་བྱས་ཡོད་པ་དེ་ལས་
ཁྱེད་ནི་མི་དེ་ཚོ་ལ་ཅུང་སྙིང་རྗེ་ཆེ་དྲགས་པ་ཞིག་ཡིན་པའི་སྣང་བ་ཞིག་ང་ལ་འཁོར་
བྱུང་།” ཁོང་གིས་རང་གི་རྭ་ཙེ་ཡར་བཀྱགས་ཤིང་ང་ལ་མིག་གིས་གཙེས། “ཁོང་ཚོས་
དེའི་ཁེ་ཕན་ལེན་གྱི་རེད། ཧ་གོ་སོང་ང་
ངས་དེ་ཤེས། ང་ནི་ཉེན་རྟོག་པ་ཞིག་ལ་དགོས་པའི་མི་དེ་མ་རེད་ཅེས་ལབ་པ་ཡིན།
"འོ་རེད། འོན་ཀྱང་དེ་ནི་ཁྱེད་ཀྱིས་གང་ལ་སྙན་ཞུ་ཕུལ་བའི་ལས་ཀ་དེ་རེད། ད་
ཁྱེད་ཀྱིས་ཕྱོགས་གཅིག་གམ་ཡང་ན་གཞན་དེ་ལ་རང་གི་སེམས་ཐག་ཆོད་པ་ཞིག་
བྱེད་དགོས། དེ་མིན་ཁྱེད་གང་ལའང་སླེབས་ཀྱི་མ་རེད། དེ་ནི་ཁྱེད་ཀྱི་ལས་འགན་
རེད། ཁྱེད་ཀྱིས་མནའ་ཚིག་བོར་ཡོད། ཁྱེད་ཀྱིས་དེ་འདྲའི་རིགས་ལ་ལྷོད་ཡངས་ཤོར་
བ་བྱེད་མི་རུང་། ཁྲིམས་ལུགས་དང་བརྩི་སྲུང་ནི་ལག་བསྟར་དགོས་ངེས་ཤིག་རེད།
ངས་ག་རེ་བཤད་དགོས་པ་ཡང་མ་ཤེས། ཁོང་བདེན་པ་རེད། འོན་ཀྱང་ངས་གང་
བྱེད་འདོད་ཡོད་ཚད་དེ་ནི་མཚན་མོའི་ཁྲོད་དུ་འཇབ་ནས་ཐོན་ཏེ་ས་ཆ་ཞིག་ལ་ཡལ་
རྒྱུ་དང་། ཕྱིན་ནས་ཀྱང་ཡུལ་ལུང་འདིའི་ས་ཆ་གང་ས་གང་ལ་མི་རྣམས་ཀྱིས་ག་རེ་
བྱེད་ཀྱི་ཡོད་མེད་ཤེས་རྒྱུ་དེ་རེད།
ཉེན་རྟོག་པ་གཞན་པ་སི་ལེ་ཇི་ནི་གཟུགས་པོ་རིང་ལ་ཤ་ཤེད་རྒྱས་པ། སྐྲ་ནག་ལ་
དམག་མིའི་སྐྲ་ལྟར་ཐུང་ངུར་བཞར་བ་ཞིག་རེད། ཁུ་ཚུར་རྩེད་མོ་བ་ཞིག་གིས་ལག་
པ་ཡ་གཅིག་གིས་གཞན་དེ་ལ་ཁུ་ཚུར་གཞུ་བ་དང་མཚུངས་པར་འཚབ་བེ་འཚུབ་
བེ་ཞིག་ཁོའི་སྐེ་ནས་འཕར་ལྡིང་བྱེད་ཀྱི་འདུག ཁོང་གིས་དུས་རབས་རྙིང་པའི་ཋེག་
ས་སི་མངའ་སྡེའི་ཡུལ་དམག་ཅིག་དང་འདྲ་བར་སྒྲིག་ཆས་སྤྲས་འདུག ཁོང་གིས་
མདེལ་འཆིང་སྐེ་རགས་དང་མཉམ་དུ་ཐུང་མདའ་མདེལ་འཁོར་ཅན་དམའ་བོར་
བཏགས་ཤིང་། ཀོ་བའི་ཡིན་པ་འདྲ་བའི་དར་ལྕག་ཐུང་ཐུང་ཞིག་འཁྱེར་ཡོད། མནར་
གཅོད་དོང་ཁང་གསོན་པོ་ཞིག་དང་འདྲ་བར་ཀོ་བའི་ཅ་ལག་མང་པོ་གང་ས་གང་
ལ་དཔྱངས་ཡོད་དེ་དཔེར་ན། འོད་འཚེར་བའི་ལྷམ་དང་། སྟོད་གོས་རིང་པོ། ཞྭ་
མོ་ལྕེ་ལེབ་མ། ཚང་མ་རེད། འོན་ཀྱང་འཇུར་རྟ་མ་རེད། ཁོང་གིས་དུས་རྟག་ཏུ་ང་
ལ་འགྱོགས་ཤུགས་ངོམ་ཞིང་། ངའི་འདོམས་ལ་ལག་པ་བརྐྱངས་ནས་ང་མྱུར་མོར་
ཡར་འགྱོགས། སྟོབས་ཆེ་ཆུང་གི་ཐོག་ནས་བཤད་ན་ངས་འཛིན་སྟངས་གཅིག་པ་
རང་བྱས་ཏེ་ཁོང་ཐོག་ཁང་ལ་ཐད་ཀར་གཡུགས་ཐུབ་པ་འདུག ངས་དེ་ཡག་པོ་ཤེས།
འོན་ཀྱང་ངས་དེ་ཁོང་ལ་ཤེས་སུ་མ་བཅུག གང་ཡིན་ཟེར་ན། ཁོང་གིས་ང་དང་འཇུ་
རེས་འགྲན་བསྡུར་བྱེད་ཀྱི་རེད་སྙམ་ནས་སྐྲག་གི་འདུག བུ་འདི་འདྲའི་མཉམ་དུ་
འཇུ་རེས་འགྲན་བསྡུར་བྱས་དུས་མེ་མདའ་བརྒྱབ་སྟེ་མཇུག་བསྒྲིལ་གྱི་རེད། ཏན་
ཏན་ཁོང་མེ་མདའ་རྒྱག་རྒྱུར་ཡག་ག་ཡོད་ཀྱི་རེད། ང་ལ་མི་ཚེའི་རིང་མེ་མདའ་ཡོད་
མ་མྱོང་། མཐའ་ན་མེ་མདའ་ལ་མདེལ་བཅུག་སྐབས་ཀྱང་དེས་ང་སྐྲག་ཏུ་འཇུག་གི་
འདུག ཁོ་ནི་འཛིན་བཟུང་བྱེད་རྒྱུ་ལ་སྨྱོས་འདུག དགོང་མོ་གཅིག་ལ་ང་ཚོ་གཉིས་
གཅིག་པུར་མཉམ་དུ་ལས་ཀ་ལ་ཡོད། ཁོང་རླུང་ལངས་ནས་གདོང་དམར་པོར་
གྱུར་ཏེ་ཚུར་ལོག་བྱུང་།
"ངས་ཕ་གིར་བུ་ཁ་ཤས་ཡོད་པ་དེ་ཚོར་ཁུ་སིམ་མེར་སྡོད་ལབ་པ་ཡིན་མོད། ཁོང་
ཚོས་ད་དུང་སྐད་ཅོར་རྒྱག་གི་འདུག ངས་ཁོང་ཚོར་ཐེངས་མ་གཉིས་ལ་ལབ་པ་ཡིན།
ངས་མི་རྣམས་ལ་གོ་སྐབས་ཐེངས་མ་གཉིས་རེ་སྤྲོད་ཀྱི་ཡོད། ཐེངས་མ་གསུམ་མེད།
ཁྱེད་ངའི་མཉམ་དུ་ཤོག་དང་། ང་ཕ་གིར་ཕྱིར་སོང་ནས་ཁོང་ཚོ་འཛིན་བཟུང་བྱེད།"
"ཨོ་རེད། ཁོང་ཚོར་གོ་སྐབས་གསུམ་པ་དེ་ང་ལ་སྤྲོད་ཆུགས་དང་།” ངས་ལབ་པ་
ཡིན། "ངས་ཁོང་ཚོར་ཁ་བརྡ་བྱེད་ཀྱི་ཡིན།"
"ལགས་མིན། སྐུ་ཞབས། ངས་མི་ཞིག་ལ་གོ་སྐབས་ཐེངས་གཉིས་ལྷག་གཏན་
ནས་སྤྲད་མ་མྱོང་།” ངས་ཤུགས་རིང་འཐེན།
ད་འདི་རེད། ང་ཚོ་བསུན་གཙེར་བཟོ་བའི་ཁང་པ་དེ་ལ་ཕྱིན་པ་ཡིན། སི་ལེ་
ཇི་ཡིས་སྒོ་ཕྱེས་སོང་ལ། མི་ཚང་མ་བང་སྒྲིགས་ཤིག་ཅེས་ལབ་སོང༌། དེ་ནི་ངོ་ཚ་བ་
ཞིག་རེད། ང་ཚོའི་ཁྲོད་ཀྱི་མི་ཚང་མ་རེ་རེ་བཞིན་ངོ་ཚ་གི་ཡོད་པ་རེད། འདི་ཨ་
མེ་རི་ཀའི་སྒྲུང་དེ་རེད། མི་ཚང་མས་རང་རང་ལ་དོན་འདི་སྒྲུབ་འོས་པོ་ཡོད་པ་རེད་
བསམས་པ་དེ་སྒྲུལབ་ཀྱི་ཡོད་པ་རེད། དེས་ན་གལ་སྲིད་མི་སྐོར་ཁག་གཅིག་གིས་
སྐད་ཤུགས་ཆེན་པོས་ཁ་བརྡ་བྱས་ཤིང་མཚན་མོར་ཆང་འཐུང་ན་ག་རེ་ཡོད་པ་རེད།
འོན་ཀྱང་སི་ལེ་ཇིས་དོན་ཞིག་ཁུངས་སྐྱེལ་བྱེད་འདོད་པ་རེད། ཁོང་ཚོ་ཁོང་གི་སྟེང་
དུ་མཆོང་རྒྱུ་ཡིན་ཤག་གིས་ང་མཉམ་དུ་འཁྲིད་ཡོང་པ་རེད། ཁོང་ཚོ་ནི་སྤུན་རེད་ལ་
ཚང་མ་ཨ་ལ་བྷ་མ་མངའ་སྡེ་ནས་རེད། ང་ཚོ་ཕྱིར་ལྟ་རྟོག་ཁང་ལ་ལྷོད་ལྷོད་ཀྱིས་གོམ་
པ་བརྒྱབ་པ་དང་། སི་ལེ་ཇི་མདུན་ན་ཡོད་ཅིང་ང་རྒྱབ་ན་ཡོད།
བུ་དེ་ཚོའི་གྲས་ཀྱི་གཅིག་གིས་ང་ལ་བཤད་དོན། "འཕོངས་ཀྱི་རྣ་དང་སེམས་
ངན་རྐུབ་ནག་དང་འདྲ་བའི་མི་དེ་ལ་ང་ཚོའི་ཐོག་གུ་ཡངས་བྱེད་རོགས་ཤོད་དང་།
འདི་ལ་བསྙད་ནས་ང་ཚོ་ཕྱིར་འབུད་བྱེད་སྲིད་ཅིང་། ཨོ་ཁི་ན་ཝ་ལ་གཏན་ནས་
མི་སླེབས་པའང་སྲིད་པ་རེད།”
“ངས་ཁོང་ལ་ཁ་བརྡ་བྱེད།”
ལྟ་རྟོག་ཁང་ནས་ངས་སི་ལེ་ཇི་ལ་འདི་བསྐྱུར་ཤོག་ལབ་པ་ཡིན། ཁོང་གིས་མི་
ཚང་མས་ཐོས་པའི་ཐོག་ནས་གདོང་དམར་པོར་གྱུར་ཏེ་བཤད་དོན། “ངས་མི་སུ་ཡིན་
རུང་གོ་སྐབས་གཉིས་ལས་ལྷག་མི་སྤྲོད།”
"དཀོན་མཆོག ག་རེ་ཡོད་པ་རེད།" ཨ་ལ་བྷ་མ་བ་དེས་བཤད། "དེས་ཁྱད་པར་ག་
རེ་བཟོ་གི་རེད། ང་ཚོའི་ལས་ཀ་ཤོར་སྲིད་པ་རེད།” སི་ལེ་ཇིས་ཅི་ཡང་བཤད་མ་སོང་།
འཛིན་བཟུང་གི་འགེངས་ཤོག་དེ་བརྒྱངས་སོང་། ཁོང་གིས་དེ་ཚོའི་གྲས་ཀྱི་གཅིག་རང་
གཅིག་འཛིན་བཟུང་བྱས་ཤིང་། དེ་ནས་གྲོང་སྡེའི་མྱུལ་ཞིབ་རླངས་འཁོར་སྐད་བཏང་
སོང་། ཁོང་ཚོ་བསླེབས་ནས་ཁོ་ཕར་འཁྲིད་སོང་། སྤུན་གཞན་པ་དེ་ཚོ་གདོང་ནག་གེར་
ཕར་ཕྱིན་སོང་། “ཨ་མས་ག་རེ་ཟེར་ཡོང་།” ཁོང་ཚོས་དེ་ལྟར་བཤད་བྱུང་། ཁོང་ཚོའི་
གྲས་ཀྱི་གཅིག་ང་ཡོད་ས་ལ་ཚུར་བསླེབས་བྱུང་། “ཁྱེད་ཀྱིས་ཋེག་ས་སིའི་བྱི་ཕྲུག་དེ་ལ་
ཤོད། ངའི་སྤུན་སང་ཉིན་དགོང་མོར་བཙོན་ཁང་ནས་མ་གློད་ན་ཁོང་ལ་ཁོང་གི་རྐུབ་
དེ་བཟོ་བཅོས་བརྒྱབ་པ་ཞིག་རག་གི་རེད།" ངས་བཏང་སྙོམས་ཀྱི་རྣམ་པ་ཞིག་གི་ཐོག་
ནས་སི་ལེ་ཇི་ལ་བཤད་པ་ཡིན། ཁོང་གིས་ཅི་ཡང་བཤད་མ་སོང་། སྤུན་དེ་ལས་སླ་པོར་
གློད་བཞག་སོང་ལ་དེ་ནས་ཅི་ཡང་བྱུང་མ་སོང་། མིའི་སྐོར་ཁག་དེ་གྲུ་གཟིངས་ནས་
ཕར་བཏང་སོང་། མི་རྒོད་པོ་གསར་པ་སྐོར་ཞིག་འབྱོར་བྱུང་། གལ་སྲིད་འདི་རེ་མི་ བྷོན་
ཁོར་གྱི་ཆེད་དུ་མིན་ན་ང་ལས་ཀ་འདི་ལ་ཆུ་ཚོད་གཉིས་ཀྱང་བསྡད་ཡོད་ཀྱི་མ་རེད།
འོན་ཀྱང་རེ་མི་ བྷོན་ཁོར་དང་ང་གཉིས་གཅིག་པུ་ཞག་མ་མང་པོ་ཞིག་ལ་ལས་
ཀ་ལ་བསྡད་པ་ཡིན། དེ་ནི་ཡོད་ཚད་མཆོང་ལྡིང་བྱེད་པའི་སྐབས་དེ་རེད། ང་ཚོས་
དགོང་དྲོའི་སྐོར་བསྐྱོད་ཐེངས་མ་དང་པོ་དེ་ལྷོད་ལྷོད་ངང་བྱས། རེ་མི་ཡིས་སྒོ་ལྕགས་
མ་བརྒྱབ་པ་ཞིག་ཐོབ་རེ་བྱས་ནས་སྒོ་ཡོད་ཚད་ལ་གཏད་འཐེན་བྱས་ཏེ་སྒོ་ལྕགས་
བརྒྱབ་ཡོད་མེད་ལ་བལྟས་ཤིང་། “ངས་རྐུན་ལ་མཁས་པའི་ཁྱི་ཞིག་སྐྱེད་སྲིང་བྱས་
ཤིང་། དེས་མི་འདི་ཚོའི་ཁང་མིག་ལ་ཕྱིན་ནས་ཁོང་ཚོའི་སྦ་ཁུག་ལས་སྒོར་མོ་རྣམས་
འཁྱེར་ཡོང་བའི་བསམ་བློ་ཞིག་ང་ལ་འཁོར་ནས་ལོ་མང་པོ་ཡིན། ངས་ཁྱི་དེ་ལ་
སྒོར་མོ་ལྗང་ཁུ་མ་གཏོགས་གཞན་ཅི་ཡང་མི་འཁྱེར་བའི་སྦྱོར་བརྡར་སྤྲོད་དགོས་
ལ། ངས་ཁོང་ལ་ཉི་མ་གང་ལ་དེའི་དྲི་མ་སྣོམ་དུ་འཇུག་དགོས། གལ་སྲིད་འདིར་མི་
ཞིག་གི་ནུས་པས་བྱེད་ཐུབ་པའི་དབང་དུ་བཏང་ན། ངས་ཁོ་ལ་སྒོར་མོ་ཉི་ཤུ་ཅན་ཁོ་
ན་ལེན་པའི་སྦྱོང་བརྡར་སྤྲོད་དགོས།" རེ་མི་ནི་ལྐོག་གཡོ་ངན་བྱུས་ཀྱི་མཛོད་ཅིག་
ཡིན། ཁོང་གིས་ཁྱི་དེའི་སྐོར་གཟའ་འཁོར་འགའ་ཡི་རིང་ལ་བཤད་བྱུང་། ཐེངས་མ་
གཅིག་རང་གཅིག་ལ་ཁོང་གིས་སྒོ་ལྕགས་བརྒྱབ་མེད་པའི་སྒོ་ཞིག་རྙེད་པ་རེད། ང་
འཆར་གཞི་དེ་ལ་དགའ་མ་སོང་། དེར་བརྟེན་ང་ཁྱམས་ཁང་ནས་མར་ག་ལེར་ཕྱིན་
པ་ཡིན། རེ་མིས་འཇབ་འཇབ་ཀྱིས་སྒོ་དེ་ཕྱེས་སོང་། ཁོང་དམག་ཁང་གི་སྤྱི་ཁྱབ་དོ་
དམ་པ་དང་གདོང་ཐུག་བརྒྱབ། རེ་མི་ནི་མི་དེའི་གདོང་ལ་འཚིག་པ་ཟ། ཁོང་གིས་
ང་ལ་དྲིས། ཁྱེད་ཀྱིས་རྟག་པར་ཤོད་པའི་ཨུ་རུ་སུའི་རྩོམ་པ་པོ་དེའི་མིང་ལ་ག་རེ་
ཟེར། རང་གི་ལྷམ་གྱི་ནང་དུ་ཚགས་པར་བླུགས་ཤིང་། གད་སྙིགས་སྣོད་ནས་རྙེད་
པའི་དུད་ཁུང་དབྱིབས་ཀྱི་ཞྭ་མོ་དེ་གོན་ནས་ཡར་མར་འགྲོ་མཁན་གྱི་མི་དེ།" འདི་
ངས་ཁོང་ལ་[བརྩམས་སྒྲུང་པ་]ཌོ་ས་ཋོབ་སི་ཁི་ཡི་སྐོར་ལ་གང་བཤད་པ་དེ་ལ་སྒྲོ་
བཏགས་པ་ཞིག་རེད། “ཨོ། དེ་ནི་ དེ་ནི་ ཌོ་ས་ཋོབ་སི་ཁི་རེད།” སྤྱི་ཁྱབ་ལྟ་རྟོག་པ་
ཕ་གིའི་གདོང་པ་དེ་འདྲ་ཡོད་མཁན་གྱི་མི་འདིས་མིང་གཅིག་རང་གཅིག་བཟུང་
ཆོག་པ་རེད་ལ། མིང་དེ་ནི་ཌོ་ས་ཋོབ་སི་ཁི་རེད། ཁོང་གིས་སྒོ་ལྕགས་མ་བརྒྱབ་པའི་
སྒོ་ཉག་གཅིག་རྙེད་པ་དེ་ནི་ཌོ་ས་ཋོབ་སི་ཁི་ལ་བདག་པ་རེད། མི་ཞིག་གིས་ཁོང་གི་
སྒོའི་ལྕགས་ཡུ་ག་ལེར་བསྐོར་དུས་ཌོ་ས་ཋོབ་སི་ཁི་ནི་གཉིད་ཁུག་བསྡད་ཡོད་ཅིང་།
རང་གི་ཉལ་དུས་ཀྱི་གྱོན་པ་གོན་ནས་ཡར་ལངས། རྒྱུན་ལྡན་ལས་ལྡབ་གཉིས་ཀྱིས་
མདོག་ངན་པའི་ཚུལ་ཞིག་གིས་སྒོ་ཁར་བསླེབས། རེ་མི་ཡིས་སྒོ་ཕྱེས་དུས་ཁོང་གིས་
མགོ་འཐོམས་པའི་གཏུམ་སྤྱོད་དང་ཞེ་སྡང་གི་རྣག་ཁྲག་གིས་གཡོགས་པའི་ངོ་གདོང་
ཐང་ཆད་པ་ཞིག་མཐོང་བ་རེད།
"འདིའི་དོན་དག་ག་རེ་རེད།”
“ངས་སྒོ་འདི་ལ་གཏད་འཐེན་བྱེད་ཀྱི་ཡོད། ངས་འདི་ཕྱིས་རས་ཕྱགས་
མ་ འཇོག་ཁང་རེད་བསམས་བྱུང་། ངས་ཕྱིས་རས་ཕྱགས་མ་ཞིག་འཚོལ་གྱིན་ཡོད།"
"ཨོ་རེད། ཨང་།"
ང་མདུན་དུ་གོམ་པ་སྤོས་ནས་བཤད་དོན། "མི་གཅིག་གིས་ཐོག་ཁང་གི་ཁྱམས་
ཁང་དུ་བསྐྱུགས་འདུག ང་ཚོས་དེ་འཕྱི་དགོས་འདུག"
"འདི་ཕྱིས་རས་ཕྱགས་མ་ཁང་མ་རེད། འདི་ངའི་ཁང་པ་རེད། འདི་འདྲའི་གནས་
ཚུལ་ཡང་བསྐྱར་བྱུང་ན་ངས་ཁྱེད་གཉིས་ལ་བརྟག་དཔྱད་ཞིབ་འཇུག་བྱེད་དུ་འཇུག་
གི་ཡིན་ལ། ཕྱིར་འབུད་བྱེད་ཀྱི་ཡིན། ཁྱེད་ཅག་གིས་ངས་བཤད་པ་གསལ་པོར་གོ་
སོང་ངམ།”
"མི་གཅིག་གིས་ཐོག་ཁར་བསྐྱུགས་འདུག”" ངས་ཡང་བསྐྱར་བཤད།
“འབྱིད་རས་ཕྱགས་མའི་ཁང་དེ་ཁྱམས་ཁང་གི་མ་གིར་ཡོད་པ་རེད། མ་གིར་
ཡོད་པ་རེད།" ཁོང་གིས་མཛུབ་མོས་བསྟན་ཅིང་ང་ཚོ་ཕྱིན་ནས་འབྱིད་རས་ཕྱགས་
མ་ལེན་རྒྱུའི་བར་དུ་བསྒུགས་ནས་བསྡད་སོང་། ང་ཚོས་ཕྱགས་མ་བླངས་ཤིང་། གླེན་
ཞད་དང་བཅས་ཐོག་ཁང་ལ་འཁྱེར་ཕྱིན་པ་ཡིན།
ངས་འདི་བཤད་པ་ཡིན། “དཀོན་མཆོག་ དམྱལ་བ་ རེ་མི། ཁྱེད་ཀྱིས་དུས་རྟག་
ཏུ་ང་ཚོ་རྙོག་དྲའི་ནང་དུ་འཇོག་གི་འདུག ཁྱེད་ཀྱིས་ཅིའི་ཕྱིར་མཚམས་འཇོག་བྱེད་
ཀྱི་མིན། ཅིའི་ཕྱིར་ཁྱེད་ཀྱིས་དུས་རྟག་ཏུ་རྐུན་མ་རྒྱག་དགོས་རེད།"
"འཇིག་རྟེན་འདིས་ང་ལ་ཅ་ལག་འགའ་ཆད་ཡོད་པ་རེད། དེ་རེད། ཁྱེད་ཀྱིས་
རོལ་དབྱངས་སྡེབ་སྦྱོར་པ་རྒན་པ་ལ་དབྱངས་རྟ་གསར་པ་སློབ་ཐུབ་ཀྱི་མ་རེད། ཁྱེད་
ཀྱིས་མུ་མཐུད་ནས་སྐད་ཆ་དེ་འདྲ་བཤད་ན། ངས་ཁྱེད་ལ་ཌོ་ས་ཋོབ་སི་ཁི་ཞེས་
འབོད་མགོ་རྩོམ་གྱི་ཡིན།"
རེ་མི་ནི་བྱིས་པ་ཆུང་ཆུང་ཞིག་དང་འདྲ་བོ་ཡོད་པ་རེད། ཁོང་གི་འདས་པའི་
གནས་སྐབས་ཤིག་ལ། ཁོང་ཕ་རན་སི་རྒྱལ་ཁབ་ཀྱི་ནང་དུ་ཁེར་རྐྱང་གི་སློབ་གྲྭའི་ཉི་
མ་དེ་དག་གི་རིང་ལ། ཁོང་ཅག་གིས་ཁོང་གི་ཡོད་ཚད་འཁྱེར་ཡོད་པ་རེད། ཁོང་གི་ཕ་
ཚབ་དང་མ་ཚབ་གཉིས་ཀྱིས་ཁོང་སློབ་གྲྭའི་ནང་བཅུག་ཅིང་དེར་བསྐྱུར་ནས་བཞག་
པ་རེད། ཁོང་ལ་ཐུབ་ཚོད་ཕོག་ཅིང་། སློབ་གྲྭ་གཅིག་ནས་གཞན་ལ་ཕྱིར་འབུད་བྱས་
ཡོད་པ་རེད། ཁོང་མཚན་མོའི་སྐབས་སུ་ཕ་རན་སིའི་ལམ་ཁ་དག་ཏུ་གོམ་པ་བརྒྱབ་
ནས་ཁོང་གི་ཉེས་མེད་ཀྱི་ཚིག་གི་མཛོད་ནས་དམོད་མོའི་ཚིག་དག་གསར་སྐྲུན་བྱས་
པ་རེད། ཁོང་ནི་རང་གིས་བོར་ཟིན་པ་ཡོད་ཚད་ཕྱིར་ལེན་དུ་ཆས་ཡོད་པ་རེད་ལ།
ཁོང་གིས་བོར་བ་དེར་ཚད་ཅིག་ཡོད་པ་མ་རེད། དོན་འདིས་ཁོང་ཇི་སྲིད་ནམ་འཚོའི་
བར་དུ་འཛིན་རྒྱུ་ཡིན་པ་རེད།
དམག་ཁང་གི་ཐབ་ཚང་ནི་ང་ཚོའི་ཤ་གཟན་རེད། མི་སུས་ཀྱང་ལྟ་གིན་མེད་
པ་ཏན་ཏན་བཟོ་ཕྱིར་ང་ཚོས་གཡས་གཡོན་ལ་བལྟས་པ་ཡིན། ལྷག་པར་དུ་ང་ཚོའི་
ཉེན་རྟོག་པའི་གྲོགས་པོ་དག་གིས་ང་གཉིས་ལ་སོ་ཉུལ་བྱེད་ཀྱིན་ཡོད་མེད་ལ་བལྟས་
པ་ཡིན། དེ་ནས་ང་ཙོག་པུར་བསྡད་ཅིང་། རེ་མི་ཡིས་ཁོང་གི་རྐང་པ་ངའི་ཕྲག་པ་རེ་
རེ་ལ་བཞག་ཅིང་། དེ་ནས་ཁོང་ཡར་འཛེགས་པ་རེད། ཁོང་གིས་སྒེའུ་ཁུང་ཕྱེས་སོང་།
ཁོང་གིས་དགོང་དྲོ་དག་ཏུ་དེ་ལ་བརྟགས་པའི་དུས་ནས་བརྩིས་ན། སྒེའུ་ཁུང་དེ་
ལ་སྒོ་ལྕགས་གཏན་ནས་བརྒྱབ་མེད་པ་རེད། ཁོང་རྟབ་རྟབ་པོར་སྒེའུ་ཁུང་བརྒྱུད་
དེ་གྲོ་ཕྱེའི་ཅོག་ཙེའི་སྟེང་དུ་མར་བབས། ང་ནི་ཅུང་རྩལ་ལྡན་ཞིག་ཡིན་ལ་ཡར་
མཆོངས་ཏེ་ནང་དུ་གོག་ནས་འཛུལ། དེ་ནས་ང་ཚོ་ཆུ་མངར་མོའི་འཕྲུལ་རྐ་ལ་ཕྱིན་
པ་ཡིན། འདིར་ང་བྱིས་པ་ཆུང་ངུའི་སྐབས་ཀྱི་རྨི་ལམ་ཞིག་མངོན་འགྱུར་བྱས་
པ་ཤེས་ཏེ། ངས་ཅོག་ལེ་ཊིའི་འཁྱག་སྤྲིའི་ཁ་ཕྱེས་ཤིང་། ངའི་མཁྲིག་མ་མར་ནང་དུ་
བཙུགས། འཁྱག་སྤྲི་ཁྱོར་བ་གང་ཡར་བཅུས་ཤིང་དེ་ལྡག་པ་ཡིན། དེ་ནས་ང་ཚོ་ལ་
འཁྱག་སྤྲིའི་སྒམ་རག་པ་དེའི་ནང་དུ་བརྫངས་ཤིང་། ཅོག་ལེ་ཊིའི་ལྡེ་ཁུ་དེའི་སྟེང་དུ་
བླུགས། མཚམས་མཚམས་ལ་སིལ་སིལ་བ་མགོ་ཡང་སྟོར་བ་ཡིན། དེ་ནས་ཐབ་
ཚང་ནང་གི་ཡར་མར་ལ་ཕྱིན་ཅིང་། འཁྱག་པའི་སྒམ་རྣམས་ཁ་ཕྱེས་ཏེ་ང་ཚོའི་སྦ་
ཁུག་ནང་ལ་བཅུག་ནས་ཁྱིམ་ལ་འཁྱེར་ཐུབ་པ་ག་རེ་འདུག་བལྟས་པ་ཡིན། ངས་
ལན་མང་པོར་གླང་ཤ་བསྲེགས་མའི་དུམ་བུ་ཞིག་བཅད་ནས་དེ་ཤོག་གུའི་ལག་ཕྱིས་
ཀྱིས་བཏུམས་ཀྱི་ཡོད། “ཁྱེད་ཀྱིས་སྲིད་འཛིན་ཁུ་རུ་མན་གྱིས་ཅི་ཞིག་བཤད་པ་དེ་
ཤེས་ཀྱི་ཡོད་དམ།” རེ་མི་ཡིས་བཤད། ང་ཚོས་ངེས་པར་འཚོ་ཐབས་ཀྱི་གོང་ཚད་
མར་གཅོག་དགོས།”
དགོང་མོ་གཅིག་ལ་ཁོང་གིས་སྒམ་ཆེན་པོ་ཞིག་གི་ནང་དུ་ཟ་ཆས་འགེངས་
བཞིན་པའི་བར་དེར་ངས་ཡུན་རིང་ཞིག་ལ་བསྒུགས་པ་ཡིན། དེ་ནས་ང་ཚོས་སྒེའུ་
ཁུང་ནས་དེ་འཁྱེར་ཐུབ་ཀྱི་མི་འདུག རེ་མི་ཡིས་ཅ་ལག་ཚང་མ་སྒམ་ནས་བཏོན་
ཏེ་རང་རང་གི་གནས་ལ་འཇོག་དགོས་བྱུང་སོང་། མཚན་གྱི་ཕྱི་ཆ་ཞིག་ལ་ང་ཚོ་
ལས་ཀ་གྲོལ་དུས་ས་ཆ་དེ་ན་ང་རང་ཁེར་རྐྱང་ཡིན། ཁྱད་མཚར་བ་ཞིག་བྱུང་སོང་།
ངས་ཤ་བ་ཞིག་ལ་ཐུག་གི་རེད་སྙམ་པའི་རེ་བ་ཞིག་གིས་ལུང་ཤུར་དེའི་རྐང་ལམ་
རྙིང་པ་ཞིག་བརྒྱུད་ནས་གོམ་པ་རྒྱག་གི་ཡོད། (རེ་མིས་འདིའི་གཡས་གཡོན་ནས་
ཤ་བ་མཐོང་འདུག་ལ། མཐའ་ན་ ༡༩༤༧ ལོར་ཡང་ལུང་པ་འདི་ས་རྒོད་ཅིག་རེད།)
དེ་དུས་ངས་མུན་ནག་གི་ནང་ནས་དངངས་འཚབ་ཀྱི་སྒྲ་ཞིག་གོ་བྱུང་། དེ་ནི་ཧར་
སྒྲ་དང་ཧུར་སྒྲ་ཞིག་རེད། ངས་དེ་ནི་མུན་ནག་གི་ནང་དུ་ང་ལ་གཟས་ནས་ཡོང་
བའི་རི་དྭགས་བསེ་རུ་ཞིག་རེད་བསམས་བྱུང་། ངས་རང་གི་མེ་མདའ་ལ་འཇུས་
པ་ཡིན། ལུང་ཤུར་གྱི་རབ་རིབ་ཁྲོད་དུ་གཟུགས་པོ་རིང་པོ་ཞིག་མངོན་བྱུང་། དེ་ལ་
མགོ་ཧ་ཅང་ཆེན་པོ་ཞིག་འདུག གློ་བུར་ངས་དེ་ནི་ཟ་ཆས་ཀྱི་སྒམ་ཆེན་པོ་ཞིག་
རང་གི་ཕྲག་པར་འཁྱེར་བཞིན་པའི་རེ་མི་ཡིན་པ་ཤེས་བྱུང༌། ཁོང་གིས་དེའི་ཆེས་ཆེ་
བའི་ལྗིད་ཀྱིས་ཕ་ཕུ་ཨ་ཨང་ཟེར། ཁོང་གིས་གང་ཞིག་ནས་ཐབ་ཚང་གི་ལྡེ་མིག་རྙེད་
འདུག མདུན་གྱི་སྒོ་བརྒྱུད་ནས་རང་གི་ཟ་ཆས་རྣམས་འཁྱེར་ཡོང་འདུག ངས་ལབ་
པ་ཡིན། "རེ་མི། ངས་ཁྱེད་རང་ཁྱིམ་ན་ཡོད་པ་རེད་བསམས་བྱུང་། དམྱལ་བ། ཁྱེད་
ཀྱིས་ག་རེ་བྱེད་ཀྱི་ཡོད།"
ཁོང་གིས་ལན་དུ། "ཕ་ར་ཌེ་སི། སྲིད་འཛིན་ཋ་རུ་མན་གྱིས་ཅི་ཞིག་གསུངས་
པ་དེ་ངས་ཁྱེད་ལ་ཐེངས་ཁ་ཤས་ལ་ལབ་ཚར། ང་ཚོས་ངེས་པར་འཚོ་ཐབས་ཀྱི་གོང་
ཚད་མར་གཅོག་དགོས།" ཞེས་ཟེར། ངས་ཁོང་ནག་ཁུང་དུ་ཕ་ཕུ་ཨ་ཨང་ཟེར་
བཞིན་ཕྱིན་པ་གོ་བྱུང་། ང་ཚོའི་སྤྱིལ་ཁང་དུ་འགྲོ་སའི་རྐང་ལམ་ཐེབ་ཆག་རི་ལ་ཡར་
འགོས་ཤིང་ལུང་ལ་མར་འབབ་པ་དེའི་སྐོར་ངས་ཞུས་ཚར། ཁོང་གིས་་ཟ་ཆས་རྣམས་
རྩྭ་རིང་པོ་རྣམས་ཀྱི་ཁྲོད་དུ་སྦས་ཏེ་ངའི་རྩ་ལ་བསླེབས་བྱུང་། "སལ། ང་གཅིག་པུས་
བྱེད་ཐུབ་ཀྱི་མི་འདུག ངས་དེ་དུམ་བུ་གཉིས་ལ་བགོ་གི་ཡིན། ཁྱེད་རང་གིས་ང་ལ་
རོགས་པ་བྱེད་དགོས་འདུག" ཟེར།
"ཡིན་ན་ཡང་། ང་ལས་ཀའི་སྒང་ལ་ཡོད།"
“ཁྱེད་རང་ཕྱིན་པའི་ཤུལ་དེར་ངས་གནས་ཁང་ལ་ལྟ། གང་ཡིན་ས་ནས་ཇེ་སྡུག་
ལ་འགྲོ་བཞིན་འདུག ང་ཚོས་གང་བཟང་གང་ཐུབ་ཀྱིས་འགྲིག་པ་ཞིག་བྱེད་དགོས་
པ་རེད། དེ་མ་གཏོགས་གང་ཡང་ཡོད་པ་མ་རེད།" ཁོང་གིས་རང་གི་གདོང་པ་ཕྱིས་
ཤིང་། “ཨ་ཡོ། སལ། ངས་ཁྱེད་ལ་བསྐྱར་བཤད་ཡང་བཤད་བྱས་པ་ནི་ང་ཚོ་གྲོགས་
པོ་རེད། ང་ཚོ་འདིའི་ནང་དུ་མཉམ་ཞུགས་ཡིན། འདི་ལ་ཡར་དཀྱོགས་མར་དཀྱོགས་
ཡོད་པ་མ་རེད། ཌོ་ས་ཋོབ་སི་ཁི་ཅན་དེ་ཚོ་དང་། ཉེན་རྟོག་པ་དེ་ཚོ། ལི་ ཨན་ཅན་དེ་
ཚོ། འཇིག་རྟེན་འདིའི་ནང་གི་གདོན་གྱི་མགོ་སྐོགས་སྐམ་པོ་ཚང་མ་ང་ཚོའི་པགས་
པ་ལ་བསྙབས་ཡོང་གི་ཡོད་པ་རེད། མི་སུ་ཞིག་གིས་ཀྱང་ང་ཚོའི་ཐོག་ལ་ལྐོག་བྱུས་
གང་ཡང་འཐེན་དུ་མི་འཇུག་རྒྱུ་ནི་ང་ཚོ་ལ་རག་ལས་པ་རེད། ཁོང་ཚོའི་ཕུ་ཐུང་
ནང་དུ་དཔུང་པ་བཙོག་པ་དེས་མ་ཚད་གཞན་པ་ཡང་ཆེས་མང་པོ་ཡོད་པ་རེད། དེ་
དྲན་པར་གྱིས་ཨ། ཁྱེད་ཀྱིས་རོལ་དབྱངས་སྡེབ་སྦྱོར་པ་རྒན་པ་ལ་དབྱངས་རྟ་གསར་
པ་སློབ་ཐུབ་ཀྱི་མ་རེད།”
མཐར་ངས་དྲིས་པ་ཡིན། “ང་ཚོས་གང་ཞིག་བྱེད་ཀྱི་ཡོད་ནའང་དེ་ནི་ང་ཚོ་ཕྱི་
ལ་འདོན་རྒྱུའི་ཆེད་རེད་དམ།" ང་ཚོས་བདུན་ཕྲག་བཅུའི་རིང་ལ་འདི་འདྲའི་རིགས་
བྱེད་ཀྱིན་ཡོད། ངས་བདུན་ཕྲག་གཅིག་ལ་སྒོར་མོ་ལྔ་བཅུ་ང་ལྔ་བཟོ་གི་ཡོད་ལ།
ངས་རང་གི་ཨ་ནེ་ལ་ཆ་སྙོམ་གྱིས་སྒོར་མོ་བཞི་བཅུ་རེ་གཏོང་གི་ཡོད། སྐབས་འདི་ལ་
ཁྱོན་བསྡོམས་ནས་དགོང་དྲོ་གཅིག་རང་གཅིག་སན་ ཧྥ་རན་སི་སི་ཁོའི་གྲོང་ཁྱེར་
དུ་བསྐྱལ་བ་ཡིན། ངའི་མི་ཚེ་ནི་སྤྱིལ་ཁང་ནང་དང་། དེ་བཞིན་རེ་མི་ཡིས་ལི་ ཨན་ལ་
རྩོད་པ་བརྒྱབ་པའི་ནང་། མཚན་དཀྱིལ་གྱི་དམག་ཁང་བཅས་ཀྱི་ཁྲོད་དུ་བཏུམ་ཡོད།
རེ་མི་ནག་ཁུང་ནང་དུ་སྒམ་གཞན་པ་ཞིག་ལེན་དུ་ཕྱིན་སོང་། ངས་ཁོང་དང་
ལྷན་དུ་ལམ་རྙིང་ Z རྣམ་པ་ཅན་དེར་དཀའ་ལས་བརྒྱབ་པ་ཡིན། ང་ཚོས་ཟ་ཆས་
རྣམས་མེལ་ལེ་གཅིག་གིས་ཡར་མཐོ་བའི་ལི་ ཨན་གྱི་ཐབ་ཚང་དུ་བརྩིགས་པ་ཡིན།
མོ་གཉིད་སད་ཅིང་མིག་ཕུར་ཕུར་བྱས་སོང༌།
“ཁྱེད་ཀྱིས་སྲིད་འཛིན་ཁུ་རུ་མན་གྱིས་ཅི་ཞིག་གསུངས་པ་དེ་མཁྱེན་ནམ།" མོ་
དགའ་འདུག ངས་གློ་བུར་དུ་ངོས་ཟིན་པ་ནི་ཨ་མེ་རི་ཀའི་ཡུལ་གྱི་མི་ཚང་མ་ལྷན་
སྐྱེས་ཀྱི་རྐུན་མ་རེད། ང་རང་རང་ལ་དེའི་ཤན་འགོས་ཀྱི་འདུག མཐའ་ན་ངས་ཀྱང་
སྒོ་དེ་རྣམས་ལ་སྒོ་ལྕགས་བརྒྱབ་ཡོད་མེད་ལ་ལྟ་མགོ་བཙུགས། ཉེན་རྟོག་པ་གཞན་
རྣམས་ནི་ང་ཚོ་ལ་དོགས་པ་ཟ་མགོ་བརྩམས་ཡོང་གི་འདུག ཁོང་ཚོས་དེ་ང་ཚོའི་
མིག་ནས་མཐོང་བ་རེད། ཁོང་ཚོས་ང་ཚོའི་སེམས་ན་གང་ཡོད་པ་དེ་ནོར་སོ་མེད་
པའི་རྣམ་དཔྱོད་ཀྱིས་ཤེས་ཀྱི་འདུག ལོ་མང་པོའི་ཉམས་མྱོང་གིས་ཁོང་ཅག་ལ་རེ་
མི་དང་ངའི་དགའ་ཕྱོགས་དེ་བསླབས་འདུག
ཉིན་གུང་ལ་རེ་མི་དང་ངས་མེ་མདའ་འཁྱེར་ཏེ་རི་མགོར་ཕྱིན་ཅིང་བྱ་སྲེག་པ་ལ་
མེ་མདའ་རྒྱག་རྩིས་བྱས། རེ་མི་འཇབ་ནས་ཡར་ཋག་ཁོག་གི་སྒྲ་སྒྲོག་པའི་བྱ་ཚོགས་
དེ་དང་ཁྲུ་གསུམ་གྱི་ནང་ཚུད་ལ་ཕྱིན་ཏེ་ཐུང་མདའ་ ༣༢ རྟགས་ཅན་དེ་འབར་བཅུག
ཁོང་གིས་ཕོག་མ་སོང༌། ཁོང་གི་ཧ་ལས་པའི་དགོད་སྒྲའི་གད་རྒྱངས་དེ་ཁ་ལི་ཧྥོར་ནི་
ཡའི་ནགས་ཚལ་གྱི་སྟེང་དང་ཨ་མེ་རི་ཀའི་སྟེང་ནས་མཆེད། “ཁྱེད་དང་ངེད་གཉིས་
ཕྱིན་ནས་ངང་ལག་གི་རྒྱལ་པོ་ལ་མཇལ་རྒྱུའི་དུས་ཚོད་བསླེབས་འདུག”
དེ་ནི་རེས་གཟའ་སྤེན་པ་རེད། ང་ཚོས་གཟབ་སྤྲས་བརྒྱབ་ནས་མ་གིའི་བཞི་མདོ་
ཁའི་སྤྱི་སྤྱོད་རླངས་འཁོར་འབབ་ཚིགས་ལ་ཕྱིན་པ་ཡིན། ང་ཚོ་སན་ ཧྥ་རན་སི་སི་
ཁོ་གྲོང་ཁྱེར་ལ་བསྐྱོད་ཅིང་སྲང་ལམ་རྣམས་སུ་འཆམ་འཆམ་བྱས་པ་ཡིན། རེ་
མིའི་དགོད་སྒྲ་ཆེན་པོ་དེས་ང་ཚོ་གང་དུ་ཕྱིན་ས་ཚང་མ་རུ་ཁེངས་པར་གྱུར། "ཁྱེད་
ཀྱིས་ངང་ལག་གི་རྒྱལ་པོའི་སྐོར་ལ་སྒྲུང་ཞིག་ངེས་པར་འབྲི་དགོས།" ཁོས་ང་ལ་
བརྡ་བཏང་། "རོལ་དབྱངས་སྡེབ་སྦྱོར་པ་རྒན་པའི་སྟེང་དུ་ཇུས་བཏང་ནས་བརྗོད་
གཞི་གཞན་ཞིག་གི་སྒང་ལ་འབྲི་བ་དེ་འདྲ་མ་བྱེད་ཨ། ངང་ལག་གི་རྒྱལ་པོ་ནི་ཁྱེད་
ཀྱི་ཤ་གཟན་རེད། ཕ་གིར་ལངས་ཡོད་པ་དེ་ངང་ལག་རྒྱལ་པོ་རེད།” ངང་ལག་རྒྱལ་
པོ་ནི་སྲང་ཟུར་ཞིག་ལ་བསྡད་པའི་ངང་ལག་འཚོང་མཁན་གྱི་རྒད་པོ་ཞིག་རེད།
ང་ཧ་ཅང་ཉོབ་བྱུང་། འོན་ཀྱང་རེ་མི་ཡིས་མུ་མཐུད་ནས་ངའི་རྩིབས་མ་ལ་ཁུ་ཚུར་
གཞུ་ཞིང་། མཐའ་ན་ངའི་གོང་བ་ནས་འཇུས་ཏེ་མཉམ་དུ་དྲུད་སོང་། “ཁྱེད་ཀྱིས་
ངང་ལག་གི་རྒྱལ་པོའི་སྐོར་ལ་འབྲི་དུས་ཁྱེད་ཀྱིས་མི་ཚེའི་ནང་གི་མི་ཡི་འདོད་དོན་
རྣམས་ཀྱི་སྐོར་འབྲི་གི་ཡོད་པ་རེད།” ངས་ཁོང་ལ་ངས་ངང་ལག་གི་རྒྱལ་པོའི་སྐོར་ལ་
ཆ་འཇོག་དམྱལ་བ་ཅི་ཡང་མེད་ལབ་པ་ཡིན། “ཁྱེད་ཀྱིས་ངང་ལག་གི་རྒྱལ་པོའི་གལ་
ཆེའི་རང་བཞིན་ཤེས་པ་ཞིག་མ་སྦྱངས་བར་དུ་ཁྱེད་ཀྱིས་རྩ་བ་ཉིད་ནས་འཇིག་རྟེན་
འདིའི་ནང་གི་འགྲོ་བ་མིའི་འདོད་དོན་རྣམས་ཀྱི་སྐོར་ལ་ཅི་ཡང་ཧ་གོ་གི་མ་རེད།" རེ་
མི་ཡིས་བཙན་པོའི་ངང་ནས་དེ་ལྟར་བཤད་བྱུང་།
མཚོ་འགག་ཏུ་དོ་འདྲེན་ལྕགས་སྒམ་རྙིང་པ་བཙའ་འཁོར་བ་ཞིག་ཡོད་པ་དེ་
སྔོན་ཆད་མཚོ་ཁའི་གཡེངས་ཐོ་རུ་བེད་སྤྱོད་བྱས་ཡོད་འདུག རེ་མི་ནི་དེ་ལ་གྲུ་བཏང་
ནས་འགྲོ་རྒྱུར་ཡོངས་སུ་ཆས་འདུག དེར་བརྟེན་ཕྱི་དྲོ་ཞིག་ལ་ལི་ ཨན་གྱིས་ཉིན་
གུང་ཟ་མ་གྲ་སྒྲིག་བྱས་ཤིང་། ང་ཚོས་གྲུ་གཟིངས་ཤིག་གཡར་ཏེ་དེར་ཕྱིན་པ་ཡིན།
རེ་མི་ཡིས་ཡོ་བྱད་འགའ་འཁྱེར་ཡོང་འདུག ལི་ ཨན་གྱིས་རང་གི་གྱོན་པ་ཚང་མ་
འཕུད་ནས་གྲུ་གཟིངས་ཀྱི་རབ་གསལ་དུ་མར་ཉལ་ནས་ཉི་མར་ལྡེས་སོང་། ངས་གྲུའི་
མཇུག་སྣེ་ནས་མོ་ལ་བལྟས་པ་ཡིན། རེ་མི་ནི་འོག་གི་ཙི་ཙི་ཡར་རྒྱུག་མར་རྒྱུག་བྱས་
བསྡད་པའི་ཆུ་སྐོལ་ཁང་ལ་ཕྱིན་ནས་མཐོང་ས་ན་མི་འདུག ཁོང་གིས་དེ་ན་མེད་པའི་
ཟངས་ལེབ་ཅིག་འཚོལ་ཆེད་ཐོ་བས་གཞུ་བ་དང་བརྡབས་མགོ་བརྩམས་སོང༌། ང་
རྙིང་ཧྲུལ་དུ་གྱུར་བའི་ལས་བྱེད་པའི་ཟས་ཁང་དུ་བསྡད་པ་ཡིན། དེ་ནི་གྲུ་གཟིངས་
རྙིང་པ་རྙིང་པ་ཞིག་རེད་ལ། ཤིང་ལ་བརྐོས་རིས་དང་། ལྷན་སྦྱར་གྱི་ཤིང་སྒམ་བཅས་
མཛེས་ཆ་དོད་པོར་བཟོས་པ་ཞིག་རེད། འདི་ནི་[བརྩམས་སྒྲུང་པ་]ཇག་ ལོན་ཌོན་གྱི་
སན་ ཧྥ་རན་སི་སི་ཁོ་གྲོང་ཁྱེར་གྱི་གདོན་འདྲེ་དེ་རེད། ངས་ཉི་འོད་འོག་གི་སྤྱི་ཐབ་ཏུ་
རྨི་ལམ་རྨིས། གཉེར་ཁང་དུ་ཙི་ཙི་བརྒྱུགས། གནའ་སྔ་མོ་སྔ་མོ་ཞིག་ལ་མིག་སྔོན་པོ་
ཡིན་པའི་རྒྱ་མཚོའི་དེད་དཔོན་ཞིག་གིས་འདིར་ཟས་ལ་རོལ་ཡོད་པ་རེད།
ང་འོག་གི་གྲུ་གཟིངས་ཀྱི་ལྟོ་བའི་ནང་དུ་རེ་མི་ལ་ཐུག་ཏུ་ཕྱིན་པ་ཡིན། ཁོང་གིས་
ཡོད་ཚད་འཐེན་ནས་ལྷོད་དུ་གཏོང་གི་འདུག “ཅི་ཡང་མི་འདུག ངས་ཟངས་ཡོད་
ཀྱི་རེད་བསམས་བྱུང་། མ་མཐའ་ལའང་སྐམ་པ་རྙིང་པ་གཅིག་གཉིས་ཤིག་ཡོད་
ཀྱི་རེད་བསམས་བྱུང་། རྐུན་མ་སྐོར་ཞིག་གིས་གྲུ་གཟིངས་འདི་བཤུས་འདུག” ལོ་
མང་པོའི་རིང་ལ་གྲུ་གཟིངས་དེ་མཚོ་འགག་ཏུ་བསླངས་བཞག་ཡོད་པ་རེད། ཟངས་
དེ་དག་ནི་མི་ཞིག་གི་ལག་པས་བརྐུས་འདུག་ཅིང་ལག་པ་དེ་ད་ཆ་ལག་པ་ཞིག་ཀྱང་
མ་རེད།
ངས་རེ་མི་ལ་བཤད་དོན། “སྨུག་པ་ནང་དུ་མཆེད་ཅིང་འདིས་ཆག་སྒྲ་སྒྲོག་ལ།
ཁྱེད་ཀྱིས་མཚོ་ཁའི་གཡེངས་ཐོ་ཡི་དུང་སྐད་བྷི་འོ་ཞེས་པའི་སྐད་མཐོན་པོར་གོ་བའི་
དུས་སུ་ཞག་མ་ཁ་ཤས་ལ་ང་གྲུ་གཟིངས་རྙིང་པ་འདིར་ཉལ་ན་འདོད།"
རེ་མི་ཧང་སངས་ཤིང་ཁོང་གིས་ང་ལ་ཡི་རངས་བྱེད་པ་དེ་ལྡབ་གཉིས་ཀྱིས་
འཕར་སོང་། “སལ། གལ་སྲིད་ཁྱེད་ལ་དེ་བྱེད་པའི་བློ་སྤོབས་ཡོད་ན་ངས་ཁྱེད་ལ་
སྒོར་མོ་ལྔ་སྤྲོད། གཅིག་བྱས་ན་འདི་ལ་རྒྱ་མཚོའི་དེད་དཔོན་རྙིང་པ་དེ་ཚོའི་གདོན་
འདྲེ་འཁོར་གྱི་ཡོད་པ་ཁྱེད་ཀྱིས་ངོས་མི་ཟིན་ནམ། ངས་ཁྱེད་ལ་སྒོར་མོ་ལྔ་སྤྲོད་པ་
ཙམ་དུ་མ་ཟད། ངས་གྲུ་བཏང་ནས་ཁྱེད་འཁྲིད་ཅིང་། ཉིན་གུང་གི་ཟས་གྲ་སྒྲིག་བྱེད།
ཁྱེད་ལ་ཉལ་ཐུལ་དང་ཞག་སྒྲོན་ཡང་གཡོར།”
"མོས་མཐུན་བྱས་པ་ཡིན།" ངས་དེ་ལྟར་བཤད། རེ་མི་ཡང་ལི་ ཨན་ལ་བཤད་དུ་
བརྒྱུགས། ང་གྲུའི་དར་ཤིང་ཞིག་ནས་མར་མཆོངས་ཏེ་མོའི་སྟེང་ལ་འབབ་སྙིང་འདོད།
འོན་ཀྱང་ངས་རེ་མི་ལ་ཁས་ལེན་བྱས་པ་བརྩི་སྲུང་བྱས་པ་ཡིན། ངས་རང་གི་མིག་
དེ་ཁོ་མོ་ལས་ཕར་བསྐོར་བ་ཡིན།
སྐབས་འདིར་ང་ཧྥི་རི་སི་ཁོ་གྲོང་ཁྱེར་ལ་སྔར་ལས་ཀྱང་མང་བར་འགྲོ་རྒྱུའི་
མགོ་ཚུགས། ངས་ཐབས་ཤེས་ཡོད་ཚད་སྤྱད་ནས་བུ་མོ་ཞིག་ལ་འཁྲིག་ཐབས་བྱས།
མཐའ་ན་ངས་མཚན་མོ་གཅིག་ཡོངས་སུ་རྫོགས་པ་བུ་མོ་ཞིག་དང་མཉམ་དུ་ནམ་
མ་ལངས་བར་དུ་གླིང་གའི་སྟེགས་བུ་ཞིག་གི་སྟེང་ནས་ལམ་ལྷོང་མེད་པར་བསྐྱལ་
བ་ཡིན། མོ་ནི་མི་ནེ་སོ་ཋ་མངའ་སྡེ་ནས་ཡིན་པའི་སྐྲ་སེར་མ་ཞིག་རེད། ས་འདི་ན་
མཚན་མཐུན་འཁྲིག་སྤྱོད་པ་མང་པོ་ཡོད་པ་རེད། ཐེངས་མ་འགའ་ལ་ངས་མེ་མདའ་
འཁྱེར་ནས་སན་ ཧྥ་རན་གྲོང་ཁྱེར་ལ་ཕྱིན་པ་ཡིན། ཆང་ཁང་ཞིག་ནས་མཚན་
མཐུན་འཁྲིག་སྤྱོད་པ་ཞིག་ངའི་རྩ་ལ་བཅར་སྐབས། དཀོན་མཆོག ངས་རང་གི་མེ་
མདའ་ཕྱིར་བཏོན་ནས་བཤད་དོན། "ཧེ། ཧེ། ཁྱེད་ཀྱིས་བཤད་དགོས་པ་དེ་ག་རེ་རེད།”
ཁོང་བྲོས་སོང་། ངས་ཅིའི་ཕྱིར་དེ་ལྟར་བྱས་པ་དེ་ཁྱོན་ནས་ཤེས་མ་སོང་། ངས་ཨ་མེ་
རི་ཀའི་ས་ཆ་གང་ས་གང་ནས་མཚན་མཐུན་འཁྲིག་སྤྱོད་པ་རྣམས་ངོ་ཤེས་ཀྱི་ཡོད།
དེ་ནི་སན་ ཧྥ་རན་སི་སི་ཁོ་གྲོང་ཁྱེར་ཁེར་རྐྱང་དང་དེ་བཞིན་ང་ལ་མེ་མདའ་ཞིག་
ཡོད་པ་དེས་བྱས་པ་རེད། ངས་དེ་མི་གཅིག་ལ་སྟོན་དགོས་པ་རེད། ང་རྒྱན་ཆ་ཚོང་
ཁང་ཞིག་གི་འཁྲིས་ནས་ཕྱིན་ཅིང་། གློ་བུར་དུ་ངས་སྒེའུ་ཁུང་ལ་མེ་མདའ་བརྒྱབ་
ནས་ལག་གདུབ་དང་མཛུབ་དཀྲིས་ཀྱི་རིགས་སྤུས་ལེགས་རྣམས་བཏོན། བརྒྱུགས་
ནས་དེ་དག་ལི་ ཨན་ལ་སྤྲད། དེ་ནས་ང་ཚོ་མཉམ་དུ་ནི་ཝ་ཌ་མངའ་སྡེ་ལ་བྲོས་འགྲོ་
འདོད་ཀྱི་འདོད་པ་ཞིག་འཕར་སོང་། ང་ཧྥི་རི་སི་ཁོ་བསྐྱུར་ནས་འགྲོ་རྒྱུའི་དུས་ཚོད་
རན་འདུག་ཅིང་། ཡང་ན་ང་སྨྱོ་འགྲོ་གི་རེད།
ངས་ད་ལྟ་ཋེག་ས་སི་མངའ་སྡེའི་གཙང་འགྲམ་གྱི་ཚ་གསེང་ཞིག་ཏུ་ཨོལད་
བྷུལ་གྱི་སྤྱིལ་ཁང་ན་ཡོད་པའི་ཌིན་དང་ཁར་ལོ་ལ་ཡི་གེ་རིང་པོ་ཞིག་བྲིས་པ་ཡིན།
ཁོང་ཚོས་བཤད་ན་དོན་དག་འདི་དང་དེ་གྲུབ་མ་ཐག་ཏུ་ང་དང་འཛོམས་ཕྱིར་
སན་ ཧྥ་རན་སི་སི་ཁོ་ལ་ཡོང་ཆོག་ཆོག་ཡིན་ཟེར། བར་འདིར་ང་དང་རེ་མི། ལི་ ཨན་
བཅས་ཀྱི་ཡོད་ཚད་རྡིབ་མགོ་བརྩམས་སོང་། ཕྱི་ཟླ་དགུ་པའི་ཆར་པ་བསླེབས་བྱུང་
ལ། དེ་དང་མཉམ་དུ་གཏམ་བཤད་རིང་མོ་ཡང་བསླེབས་བྱུང༌། རེ་མི་ནི་ཁོ་མོ་དང་
ལྷན་དུ་ཧོ་ལི་ཝུད་ལ་མར་འཕུར་ཞིང་། ངའི་ཡིད་སྐྱོ་བའི་གློག་བརྙན་ཐབས་ཆག
དེའི་མ་ཡིག་འཁྱེར་ཡོད་པ་རེད། ཅི་གང་ཡང་བྱུང་མ་སོང་། མིང་གྲགས་ཅན་གྱི་
འཁྲབ་ཁྲིད་པ་དེ་ནི་ར་བཟི་ཡོད་ཅིང་ཁོང་ཚོ་ལ་དོ་སྣང་སྤྲད་མི་འདུག ཁོང་ཚོས་
མ་ལི་བྷུའི་མཚོ་འགྲམ་གྱི་ཁོང་གི་ཁང་པ་དེར་བསྒུགས་ནས་བསྡད་ཅིང་། སྐུ་མགྲོན་
གཞན་པ་ཚོའི་མདུན་ནས་ཁོང་ཚོས་འཛིང་རེས་བྱེད་མགོ་བརྩམས་འདུག དེ་ནས་
ཁོང་ཚོ་ཕྱིར་འཕུར་ཡོང་བ་རེད།
མཐའ་མའི་རྟིང་གནོན་དེ་ནི་རྒྱུག་འགྲན་དཀྱུ་ཐང་ཞིག་རེད། རེ་མིས་རང་
གི་སྒོར་མོ་ཡོད་ཚད་བསགས་ནས་སྒོར་བརྒྱ་སྐོར་ཞིག་ཡོད་ཅིང༌། ཁོང་གི་གྱོན་པ་
འགའ་ཡིས་ང་ལ་གཟབ་འཆོར་རྒྱག་ཏུ་བཅུག་པ་དང་། ལི་ ཨན་ཁོང་གི་མཆན་དུ་
བཟུང་ནས་ང་ཚོ་མཚོ་འགག་ཕར་བརྒལ་ཏེ་རི་ཆི་མོནད་གྲོང་ཁྱེར་གྱི་འཁྲིས་ན་ཡོད་
པའི་གསེར་གྱི་སྒོ་ཞེས་པའི་རྒྱུག་འགྲན་དཀྱུ་ཐང་ལ་ཕྱིན་པ་ཡིན། ཁོང་ཇི་འདྲའི་
སེམས་བཟང་ཞིག་ཡིན་པ་ཁྱེད་ཅག་ལ་སྟོན་རྒྱུར། ཁོང་གིས་ང་ཚོས་བརྐུས་པའི་ཟ་
ཆས་རྣམས་ཀྱི་ཕྱེད་ཀ་ཙམ་ཧ་ཅང་ཆེ་བའི་ཤོག་ཐུམ་རྒྱ་སྨུག་ཅིག་གི་ནང་དུ་བླུགས་
ཤིང་། ཁ་ལི་ཧྥོར་ནི་ཡའི་ཉི་འོད་འོག་ཏུ་ཟས་ལྷག་ལ་བསྙབས་ཏེ་ང་ཚོ་དང་འདྲ་ཆེ་
བའི་རི་ཆི་མོནད་གཞུང་གི་རོགས་རམ་ཁང་པ་ཞིག་ཏུ་ཡོད་པའི་ངོ་ཤེས་ཡུགས་
ས་མ་སྐྱོ་པོ་ཞིག་ཡོད་པ་དེ་ལ་འཁྱེར་སོང་། ང་ཚོ་ཡང་ཁོང་དང་ལྷན་དུ་ཕྱིན་པ་ཡིན།
དེར་གྱོན་པ་རྙིང་ཧྲུལ་ཅན་གྱི་བྱིས་པ་འགའ་འདུག མོ་ནི་ཁོང་གིས་ངོ་ཅུང་ཙམ་ཤེས་
པའི་གྲུ་པ་འགའ་ཡི་སྲིང་མོ་ཞིག་རེད། བུད་མེད་དེས་རེ་མི་ལ་ཐུགས་རྗེ་ཆེ་ཞུས་སོང་།
"དེའི་སྐོར་ལ་དགོངས་པ་མ་བཞེས་རོགས། ལྕམ་སྐུ་ཁར་ཋར།” རེ་མི་ཡིས་ཧ་ཅང་
མཛེས་ཤིང་གུས་ཞབས་ཀྱི་གདངས་ཀྱིས་བཤད། "འདི་ཡོང་བའི་ས་ཆ་དེ་ན་ད་དུང་
ཆེས་མང་པོ་འདུག"
དེ་ནས་ང་ཚོ་རྒྱུག་འགྲན་དཀྱུ་ཐང་ལ་ཆས་པ་ཡིན། ཁོང་གིས་ཐོབ་རེ་བྱས་ནས་
ཡིད་ཆེས་དཀའ་བའི་སྒོར་མོ་ཉི་ཤུ་ཅན་གྱི་རྒྱན་པོ་བཙུགས་སོང་། རྒྱུག་ཐེངས་བདུན་
པའི་སྔོན་ལ་ཁོང་ལག་སྟོང་དུ་གྱུར་འདུག ང་ཚོའི་ཟས་རིན་གྱི་སྒོར་མོ་མཐའ་མ་དེ་
གཉིས་ཀྱང་ཁོང་གིས་རྒྱན་པོ་གཞན་ཞིག་ལ་བཞག་པ་དང་། དེ་ཡང་ཤོར་སོང་། ང་ཚོ་
ཕྱིར་ལམ་སན་ ཧྥ་རན་སི་སི་ཁོ་ལ་རླངས་འཁོར་སྒུག་བསྐྱོད་བྱེད་དགོས་བྱུང་། ང་
ཡང་བསྐྱར་ལམ་ལ་བུད་ཡོད། སྐུ་ཞབས་ཤིག་གིས་རང་གི་མཛེས་ཉམས་དོད་པོའི་
རླངས་འཁོར་དུ་ང་ཚོ་སྡོད་དུ་བཅུག་སོང་། ང་ཁོང་དང་ལྷན་དུ་མདུན་ན་བསྡད་
ཡོད། རེ་མི་ཡིས་དཀྱུ་ཐང་གི་སྡིངས་ཆའི་འདུག་སྟེགས་ཀྱི་རྒྱབ་ལོགས་ནས་རང་གི་
དངུལ་ཁུག་བོར་བ་ཡིན་ལུགས་ཀྱི་སྒྲུང་ཞིག་བཤད་རྩིས་བྱེད་ཀྱིན་འདུག "དོན་ངོ་
མ་ནི་” ངས་བཤད་པ་ཡིན། “ང་ཚོའི་སྒོར་མོ་ཡོད་ཚད་རྒྱུག་འགྲན་ལ་ཤོར་བ་རེད་
ལ། ཕྱིན་ཆད་དཀྱུ་ཐང་དུ་སྒུག་བསྐྱོད་བྱེད་རྒྱུའང་སྔོན་འགོག་བྱས་ཡོད་པ་རེད།
ད་ནས་བཟུང་ང་ཚོ་རྒྱན་པོ་ཞིག་ལ་ཨེ་འགྲོ། ཨེ་རེད། རེ་མི།” རེ་མི་ངོ་ཚ་ནས་འབར་
འདུག མི་དེས་མཐར་ཁོ་ནི་གསེར་གྱི་སྒོའི་དཀྱུ་ཐང་གི་ལས་བྱེད་པ་ཞིག་ཡིན་ཞེས་
ངོས་ལེན་བྱས་སོང་། ཁོང་གིས་ང་ཚོ་བརྗིད་ཉམས་ཅན་གྱི་ཕོ་བྲང་མགྲོན་ཁང་ཞེས་
པ་ནས་འབབ་ཏུ་བཅུག་སོང་། ང་ཚོས་ཁོ་རྒྱན་སྤྲས་གློག་སྒྲོན་གྱི་ཁྲོད་དུ་ཡལ་བར་
གྱུར་བ་ལ་བལྟས། ཁོང་གི་སྦ་ཁུག་ནི་སྒོར་མོས་ཁེངས་ཡོད་ལ་ཁོས་རང་གི་མགོ་བོ་
གནམ་ལ་བཀྱགས།
"ཨ། ཨོ།" ཧྥི་རི་སི་ཁོའི་དགོང་དྲོའི་སྲང་ལམ་ཁྲོད་ནས་རེ་མིས་ཡིས་སྐད་བརྒྱབ།
“ཕ་ར་ཌེ་སི་ནི་རྒྱུག་འགྲན་དཀྱུ་ཐང་ལ་སྟངས་འཛིན་བྱེད་མཁན་གྱི་མི་དེའི་མཉམ་
དུ་རླངས་འཁོར་ལ་བསྡད་པ་རེད། ཁོང་རྒྱན་པོ་ཞིག་བྱེད་རྒྱུའི་མནའ་བསྐྱལ་གྱི་
འདུག ལི་ ཨན། ལི་ ཨན་ཡ།" ཁོང་གིས་མོ་རང་ལ་ཁུ་ཚུར་གཞུས་ཤིང་སྡེར་བགྲད་
བྱས། “ཏན་ཏན་འཇིག་རྟེན་སྟེང་གི་མི་སྣང་བ་སྐྱིད་ཤོས་དེ་ཡིན་པ་རེད། སོ་ས་ལི་
ཁཱོ་གྲོང་ཁྱེར་དུ་ཨི་ཊ་ལིའི་མི་མང་པོ་ཡོད་ཀྱི་རེད། ཨོ་ཧོ།” ཁོང་གད་མོ་དགོད་ཕྱིར་
གློག་སྡོང་ཞིག་ལ་འཁྱུད་འདུག
དགོང་མོ་དེར་ལི་ ཨན་གྱིས་ང་གཉི་ག་ལ་མིག་ལོག་བལྟས་པ་དང་དུས་མཚུངས་
སུ་ཆར་པ་འབབ་མགོ་ཚུགས་སོང་། ཁྱིམ་འདི་ལ་སྒོར་མོ་སྐར་གཅིག་ཀྱང་མེད། ཆར་
པས་ཐོག་ཁེབས་ལ་ཐག་སྒྲས་བརྡུངས་སོང་། “ཆར་པ་འདི་བདུན་ཕྲག་གཅིག་ལ་
ཆད་རྒྱུ་མ་རེད།” རེ་མིས་བཤད་ཅིང་། ཁོང་གིས་རང་གི་མཛེས་པའི་གྱོན་ཆས་ཆ་
ཅན་དེ་ཕུད་ཡོད་ཅིང་། སླར་ཡང་རང་གི་མདོག་ཉེས་པའི་དོར་མ་ཐུང་བ་དང་།
དམག་ཞྭ་ལྕེ་ལེབ། T དབྱིབས་ཀྱི་འོག་འཇུག་བཅས་གོན་འདུག ཁོང་གི་མིག་ཆེན་
པོ་སྨུག་ཅིང་སྐྱོ་བ་དེ་དག་གིས་ཐང་གི་ཤིང་ལེབ་ལ་ཅེར་ནས་འདུག མེ་མདའ་དེ་
ཅོག་ཙེའི་སྟེང་དུ་བཞག་འདུག ཕྱོགས་གང་རུང་ཞིག་ན་ཆར་ཤོད་ཅན་གྱི་མཚན་
གང་ལ་སྐུ་ཞབས་སི་ནོ་ནི་གད་མོས་འགྱེལ་བསྡད་པ་ང་ཚོས་གོ་ཐུབ་ཀྱི་འདུག
“ང་ཁྱི་ཕྲུག་དེ་ལ་ཐང་ཆད་ཅིང་ཉོབ་ཡོང་གི་འདུག" མོས་ཐོལ་ཐོལ་ལ་བཤད།
མོ་ནི་རྙོག་དྲ་བཟོ་རྒྱུ་ལ་ཆས་ཟིན་འདུག མོས་ཁོང་ལ་བརྙས་སྐུལ་གྱི་འདུག ཁོ་ནི་
རང་གི་དེབ་ནག་པོ་དེའི་ནང་ལ་མགོ་འཁོར་ནས་འདུག་ལ། དེའི་ནང་དུ་ཁོང་ལ་བུ་
ལོན་ཆད་པའི་མི་རྣམས་ཀྱི་མིང་ཡོད་ཅིང་། དེ་ཡང་མང་ཆེ་བ་གྲུ་པ་དག་ཡིན། ཁོང་
ཚོའི་མིང་དེ་དག་གི་ཟུར་དུ་ཁོས་གཤེ་ཞིང་སྤྱོ་བའི་ཚིག་དག་སྣག་ཚ་དམར་པོས་
བྲིས་འདུག དེབ་དེའི་ནང་ང་ཡང་ཚུད་རྒྱུ་ཡིན་པའི་ཉི་མ་དེ་སླེབས་མི་ཡོང་ངམ་སྙམ་
ནས་ང་ནི་སྐྱི་གཡའ་བ་ཞིག་རེད། ཉེ་ཆར་ནས་ངས་རང་གི་ཨ་ནེ་ལ་སྒོར་མོ་ཆེས་
མང་པོ་གཏོང་བཞིན་ཡོད་སྟབས་ངས་བདུན་གཅིག་གི་རིང་ལ་ཟ་ཆས་སྟེང་དུ་སྒོར་
བཞི་ལྔ་ཙམ་མ་གཏོགས་གཏོང་གི་མེད། སྲིད་འཛིན་ཁུ་རུ་མན་གྱིས་བཤད་པ་ལྟར་
ལག་ལེན་འདེབས་སླད་སྒོར་རྡོག་འགའི་རིན་པ་ཞིག་ཁ་སྣོན་བརྒྱབ་པ་ཡིན།
འོན་ཀྱང་། རེ་མི་ཡིས་དེ་ནི་ངའི་ཚུལ་མཐུན་གྱི་ཆ་བགོས་ཤིག་མ་རེད་དྲན་འདུག དེའི་
རྒྱུ་མཚན་གྱིས་ཟ་ཆས་ཉོས་པའི་བྱུང་འཛིན་ཏེ་ཅ་དངོས་རེ་རེའི་གོང་ཚད་བཀོད་
པའི་བྱུང་འཛིན་ནར་མོ་རིང་པོ་དེ་དག་ཁྲུས་ཁང་གི་རྩིག་ངོས་ལ་འགེལ་རྒྱུའི་མགོ་
བཙུགས་ཤིང་། དེ་ནི་ངས་མཐོང་ཞིང་ངས་ཤེས་པའི་ཆེད་དུ་རེད། ལི་ ཨན་ལ་ནི་རེ་
མི་ཡིས་སྒོར་མོ་སྦས་ཀྱིན་ཡོད་པར་ཡིད་ཆེས་སྐྱེས་འདུག་ལ། འདིའི་ཐད་ནས་ངས་
ཀྱང་དེ་འདྲ་བྱེད་ཀྱི་ཡོད་པར་བསམས་འདུག ཁོ་མོས་ཁོ་གཡུག་རྒྱུ་ཡིན་པའི་ཉེན་
བརྡ་གཏོང་གི་འདུག
རེ་མིས་མཆུ་ཏོ་གུག་གུག་བྱས་ཏེ་ "ཁྱེད་གང་དུ་འགྲོ་བསམས་ཀྱི་འདུག"
"ཇིམ་མི།"
"ཇིམ་མི་ཨེ། རྒྱུག་འགྲན་དཀྱུ་ཐང་གི་དངུལ་གཉེར་དེ་ཨེ། སལ། ཁྱེད་ཀྱིས་གོ་
སོང་ངམ། ལི་ ཨན་ཐོན་འགྲོ་གི་རེད་ལ། རྒྱུག་འགྲན་དཀྱུ་ཐང་གི་དངུལ་གཉེར་ལ་
ཨ་ལོང་བསྐོན་གྱི་རེད། གཅེས་མ། ཁྱེད་ཀྱིས་ཏན་ཏན་ཕྱགས་མ་འཁྱེར་ཡོང་རྒྱུ་མ་
བརྗེད་མ་གཏོགས། བདུན་ཕྲག་འདི་ལ་ངའི་སྒོར་མོ་བརྒྱ་དེ་སྤྱད་ནས་རྟ་རྣམས་ཀྱིས་
གྲོ་ཆག་ཧ་ཅང་མང་པོ་ཟ་རྒྱུ་ཡིན་པ་རེད།”
དོན་དག་དེ་ཇེ་སྡུག་ལ་ཕྱིན་ཅིང་། ཆར་པའི་གད་རྒྱངས་སྒྲོག ལི་ ཨན་ནི་ཐོག་
མར་ཁང་པ་འདི་ལ་སྔོན་ལ་བསྡད་པ་རེད། དེར་བརྟེན་མོས་ཁོ་ལ་ཅ་ལག་བསྡུ་
གསོག་བརྒྱབ་སྟེ་ཐོན་ཞིག་ཅེས་བཤད། ཁོས་ཅ་ལག་བསྡུ་གསོག་རྒྱག་མགོ་བརྩམས།
ངས་རང་ཉིད་བུད་མེད་རླུང་རྐྱལ་མ་རྩུབ་པོ་དེ་དང་མཉམ་དུ་ཆར་ཞོད་ཆེ་བའི་སྤྱིལ་
ཁང་འདིར་ཁེར་རྐྱང་དུ་ཡོད་པའི་སྣང་བ་ཞིག་བསྒོམས། ངས་བཤོལ་འདེབས་བྱས།
རེ་མི་ཡིས་ལི་ ཨན་ལ་འབུད་རྒྱག་བཏང་། མོ་མེ་མདའི་སྟེང་དུ་ཤོར་གྲབས་བྱས། རེ་མི་
ཡིས་མེ་མདའ་ང་ལ་སྤྲད་ཅིང་དེ་སྦས་ཤིག་ཟེར། མེ་མདའི་ནང་དུ་མདེའུ་བརྒྱད་ཅན་
གྱི་མདེལ་སྒམ་ཅིག་འདུག ལི་ ཨན་གྱིས་སྐད་རྒྱག་མགོ་བརྩམས་སོང་ལ། མཐར་
ཉེན་རྟོག་པ་ཞིག་འཚོལ་ཆེད་ཆར་གོས་གོན་ནས་འདམ་འབག་གི་ཁྲོད་དུ་ཕྱིར་
ཐོན་སོང་། དེ་ནི་ང་ཚོའི་གྲོགས་པོ་རྙིང་པ་ཨལ་ཁ་ཋ་ར་ཛི་དེ་མིན་ན་ཉེན་རྟོག་པ་
གཞན་སུ་ཡོད། སྟབས་ལེགས་པ་ཞིག་ལ་ཁོང་ཁྱིམ་དུ་མི་འདུག མོ་རང་རློན་པ་
རློན་རྐྱང་ཆགས་ནས་ཚུར་ལོག་བྱུང་། ངས་རང་གི་པུས་མོ་གཉིས་ཀྱི་བར་དུ་རང་གི་
མགོ་བོ་སྦས་ནས་ང་འདུག་སའི་ཟུར་དེར་ཡིབ་པ་ཡིན། དཀོན་མཆོག་མཁྱེན། རང་
གི་ཁྱིམ་ནས་མེལ་ལེ་སྟོང་ཕྲག་གསུམ་གྱི་ཕ་རོལ་འདིར་ངས་ཅི་ཞིག་བྱེད་ཀྱིན་ཡོད།
ང་ཅིའི་ཕྱིར་འདིར་ཡོང་དགོས་བྱུང་བ་རེད། རྒྱ་ནག་ཏུ་འགྲོ་བའི་ངའི་གྲུ་གཟིངས་
དལ་མོ་དེ་གང་དུ་ཡོད།
"དོན་དག་གཞན་ཞིག མྱི་བཙོག་ཁྱོད།" ལི་ཨན་གྱིས་སྐད་བརྒྱབ། "དོ་ནུབ་ནི་
ངས་ཁྱེད་ལ་ཁྱེད་རང་གི་སྐྱུག་མེར་ལང་བའི་ཀླད་པ་དང་སྒོ་ང་། ཁྱེད་རང་གི་སྐྱུག་
མེར་ལང་བའི་ལུག་ཤ་ཁཱ་རེ་[རྒྱ་གར་བའི་ལུགས་ལྟར་བཟོས་པ་]བཟོ་ཐེངས་མཐའ་
མ་དེ་ཡིན། དེ་ནས་ཁྱེད་རང་རང་གིས་ཁྱེད་ཀྱི་སྐྱུག་མེར་ལང་བའི་གྲོད་པ་འགྲངས་
པར་བྱོས་ལ། ངས་མཐོང་ས་དེ་ཉིད་དུ་ཚོན་པོ་དང་སྦོམ་པོ་ཆགས་པ་བྱོས།"
"དེ་འགྲིག་གི་རེད།” རེ་མི་ཡིས་ཁུ་སིམ་མེར་བཤད། "དེ་ནི་ཏག་ཏག་འགྲིག་གི་
རེད། ང་ཁྱེད་དང་འགྲོགས་དུས་ངས་མེ་ཏོག་རྒྱ་སེ་དང་ཟླ་བའི་འོད་དཀར་ལྟ་བུའི་
ཁོར་ཡུག་ཅིག་ལ་རེ་བ་བརྒྱབ་མེད་ལ། ང་དེ་རིང་གི་ཉི་མ་འདི་ལ་ཡ་མཚན་སྐྱེས་་མ་
སོང་། ངས་ཁྱེད་ཀྱི་ཆེད་དུ་དོན་འགའ་ཞིག་སྒྲུབ་པའི་ཐབས་ཤེས་བྱས་པ་ཡིན། ངས་
ཁྱེད་རང་གཉིས་ཀ་ལ་ངས་གང་ཐུབ་ཐུབ་བྱས་པ་ཡིན། ཁྱེད་གཉིས་ཀས་ང་ས་ལ་ལྷུང་
དུ་བཅུག་སོང་། ང་ནི་ཁྱེད་གཉིས་ཀ་ལ་ཧ་ཅང་ཧ་ཅང་ཡིད་ཕམ་ནས་ཡོད།" ཁོང་
གིས་ཧ་ཅང་ལྷག་བསམ་ཟོལ་མེད་ཀྱི་ངང་ནས་མུ་མཐུད་སོང་། “ང་ཚོ་མཉམ་དུ་
ཅིག་ཡོང་གི་རེད་ལ། བཟང་པོ་ཅིག་དང་མཐར་འཁྱོལ་བ་ཅིག་ཡོང་གི་རེད་བསམས་
བྱུང་། ངས་ཐབས་ཤེས་བྱས་པ་ཡིན། ང་ཧོ་ལི་ཝུད་ལ་འཕུར་བ་ཡིན། ངས་སལ་ལ་
ལས་ཀ་ཞིག་བཙལ་བ་ཡིན། ངས་ཁྱེད་ལ་གྱོན་ཆས་སྙིང་རྗེ་པོ་ཉོས་པ་ཡིན། ངས་ཁྱེད་
རང་སན་ ཧྥ་རན་སི་སི་ཁོ་གྲོང་ཁྱེར་གྱི་མི་ཡག་ཤོས་རྣམས་ལ་ངོ་སྤྲོད་བྱེད་པའི་
ཐབས་ཤེས་བྱས་པ་ཡིན། ཁྱེད་ཀྱིས་མཉན་ཡོད་པ་མ་རེད། ཁྱེད་རང་གཉིས་ཀས་ང་
ལ་ཡོད་པའི་རེ་བ་ཆུང་ཤོས་དེ་ལ་ཉན་རྒྱུ་ཡང་ཁས་མ་བླངས་པ་རེད། ངས་དེ་དག་
གི་ལན་པ་ཅི་ཡང་ཞུས་མེད། ད་ངས་རེ་བ་མཐའ་མ་ཅིག་ཞུ་རྒྱུ་ཡིན། དེ་ནས་རེ་
བ་ཞིག་གཏན་ནས་ཞུ་རྒྱུ་མིན། ངའི་ཕ་ཚབ་དེ་རེས་གཟའ་སྤེན་པའི་ཉིན་སན་ ཧྥ་
རན་སི་སི་ཁོ་ལ་འབྱོར་གྱི་ཡོད། ངས་ཞུ་རྒྱུ་ནི་ཁྱེད་གཉིས་ངའི་མཉམ་དུ་ཡོང་ནས།
ངས་ཁོང་ལ་བྲིས་པ་ཇི་བཞིན་ཡིན་པ་ལྟ་བུའི་རྣམ་པ་ཞིག་སྟོན་ཐབས་བྱེད་རོགས།
ཚིག་གཞན་ཞིག་ནས་བཤད་ན། ལི་ ཨན། ཁྱེད་ངའི་གྲོགས་མོ་རེད། སལ། ཁྱེད་
ངའི་གྲོགས་པོ་རེད། ངས་གཟའ་སྤེན་པའི་མཚན་མོ་ལ་དམིགས་ནས་སྒོར་མོ་བརྒྱ་
ཞིག་བསྐྱི་རྒྱུའི་གྲ་སྒྲིག་བྱས་ཚར་ཡོད། ངའི་ཨ་ཕ་ཡི་དུས་ཚོད་སྐྱིད་པོ་ཡོང་བ་དང་།
ངའི་སྐོར་ལ་སེམས་ཁྲལ་ཅི་ཡང་མེད་པའི་ཐོག་ནས་ཕར་འགྲོ་ཐུབ་པ་ཞིག་ལ་ངས་
རེ་བ་རྒྱག་གི་ཡོད།”
འདིས་ང་ཡ་མཚར་བཅུག་བྱུང་། རེ་མི་ཡི་ཕ་ཚབ་ནི་ཁྱད་དུ་འཕགས་པའི་སྨན་
པ་ཞིག་ཡིན་པ་དང་། ཁོང་གིས་[དབྱིན་ཇིའི་རྒྱལ་ས་]ལོན་ཌོན་དང་། [ཕ་རན་སིའི་
རྒྱལ་ས་]པ་རི་སི། [ཨོ་སི་ཋི་རི་ཡའི་རྒྱལ་ས་]ཝེ་ན་བཅས་སུ་སྨན་གྱི་ལག་ལེན་བྱས་
ཡོད། "ཁྱེད་ཀྱིས་ཁྱེད་རང་གི་ཕ་ཚབ་ཀྱི་སྟེང་དུ་སྒོར་མོ་བརྒྱ་བེད་སྤྱོད་གཏོང་གི་ཡིན་
ཞེས་ང་ལ་བཤད་རྩིས་བྱེད་ཀྱིན་ཡོད་དམ། ཁྱེད་ལ་ཡོད་འགྱུར་གྱི་སྒོར་མོ་ལས་ཆེས་
མང་བ་ཞིག་ཁོ་ལ་ཡོད་པ་རེད། ཁྱེད་བུ་ལོན་གྱི་ནང་དུ་ལྷུང་རྒྱུ་རེད། ཁོ་རེ།”
"དེ་འགྲིག་གི་རེད།” རེ་མི་ཡིས་རང་གི་ཕམ་ཁ་ཤོར་བའི་སྐད་གདངས་དང་ལྷན་
དུ་ཁུ་སིམ་མེར་བཤད། “ངས་ཁྱེད་རང་ལ་ཆེས་མཐའ་མཇུག་གི་དོན་ཞིག་ཞུ་རྒྱུ་
ཡིན། དེ་ནི་ཁྱེད་ཀྱིས་མ་མཐའ་ལའང་ཚང་མ་འགྲིག་བསྡད་ཡོད་པའི་རྣམ་པ་ཞིག་
འདོན་ཐབས་དང་། རྣམ་འགྱུར་ཡག་པོ་ཞིག་སྟོན་ཐབས་གནང་རོགས་ཞུ་རྒྱུ་དེ་
ཡིན། ང་ནི་ངའི་ཕ་ཚབ་ལ་དགའ་ཞིང་ཁོང་ལ་གུས་ཞབས་བྱེད་ཀྱི་ཡོད། ཁོང་ནི་
རང་གི་བཟའ་ཟླ་ན་ཆུང་དེ་དང་མཉམ་དུ་ཡོང་གི་ཡོད། ང་ཚོས་ངེས་པར་དུ་ཁོང་
ལ་གུས་ཞབས་ཡོད་ཚད་སྟོན་དགོས་པ་ཡིན།” རེ་མི་ནི་དངོས་གནས་འཛམ་གླིང་
སྟེང་གི་ཕོ་ཁྱོ་གའི་རང་བཞིན་འཛོམས་ཤོས་ཀྱི་མི་དེ་ཡིན་པའི་དུས་སྐབས་ཡོད་པ་
རེད། ལི་ ཨན་ནི་སེམས་འགུལ་ཐེབས་འདུག ཁོང་གི་ཕ་ཚབ་ལ་ཐུག་རྒྱུར་རེ་བ་
བྱས་འདུག ཁོ་མོས་ཁོའི་བུ་མ་བྱུང་ཡང་། ཁོ་ནི་གཅིག་བྱས་ན་བཟའ་ཟླར་འོས་པ་
ཞིག་རེད་བསམས་པ་རེད།
གཟའ་སྤེན་པའི་མཚན་མོ་ནི་ཉེ་བར་གཏུགས་སོང་། ངས་འཛིན་བཟུང་འདང་
ངེས་མ་བྱས་པའི་རྒྱུ་མཚན་གྱིས་ལས་ཀ་ནས་ཕྱིར་འབུད་མ་བྱས་ཀྱི་གོང་ཙམ་ལ་
ངས་ཉེན་རྟོག་པ་དང་ལྷན་དུ་ལས་ཀ་བྱེད་པ་དེ་མཚམས་བཞག་ཚར། འདི་ནི་ངའི་
རེས་གཟའ་སྤེན་པའི་དགོང་མོ་མཐའ་མ་དེ་ཆགས་རྒྱུ་ཡིན་པ་རེད། སྔོན་ལ་རེ་མི་
དང་ལི་ ཨན་གཉིས་ནི་ཁོའི་ཕ་ཚབ་ལ་ཐུག་རྒྱུའི་ཆེད་དུ་མགྲོན་ཁང་ཞིག་གི་ཁང་
མིག་ཏུ་ཕྱིན་པ་རེད། ང་ལ་འགྲུལ་བཞུད་ཀྱི་སྒོར་མོ་ཡོད་ཅིང་། འོག་ཁང་དུ་ཡོད་
པའི་ཆང་ཁང་ནས་ར་བཟི་སོང་། དེ་ནས་ང་ཁོང་ཚོར་ཐུག་ཏུ་ཡར་ཕྱིན་པ་ཡིན།
དམྱལ་བ་ཕྱི་པོ་རེད། ཁོང་གི་ཨ་ཕས་སྒོ་ཕྱེས་སོང་། ཁོང་ནི་སྣ་འགེལ་མིག་ཤེལ་གོན་
པའི་གཟུགས་རིང་ཁྱད་དུ་འཕགས་པ་ཞིག་འདུག “ཨའ།” ངས་ཁོང་མཐོང་ནས་དེ་
སྐད་བརྗོད། "མོན་ཞི་འུར་ བྷོན་ཁོར། ཁྱེད་བདེ་མོ་ཡིན་ན། ཇེ་ སུ་འེ་ ཧའུ་ཊི་" ངས་
སྐད་བརྒྱབ་ནས་བཤད། དེ་ནི་ངས་ཕ་རན་སིའི་སྐད་དུ་"ང་བཟི་འདུག ངས་ཆང་
འཐུང་ཡོད།" ཅེས་བཤད་རྩིས་རེད། འོན་ཀྱང་ཕ་རན་སིའི་སྐད་ཀྱི་ནང་དུ་དེ་ལ་གོ་
བ་ཅི་ཡང་ཡོད་པ་མ་རེད། ཨེམ་ཆི་དེ་མགོ་འཐོམས་འདུག ངས་རེ་མིའི་འཆར་གཞི་
དཀྲུགས་ཚར་སོང་། ཁོང་གིས་ང་ལ་གདོང་དམར་པོ་བསྟན་བྱུང་།
ང་ཚོ་ཟ་ཁང་རྫིག་པོ་ཞིག་ལ་ཟ་མ་ཟ་བར་ཕྱིན་པ་ཡིན། དེ་ནི་ནོར་ཋི་ བྷི་ཆིའམ་
མཚོ་འགྲམ་བྱང་མ་ཞེས་པ་ན་ཡོད་པའི་ཨལ་ཧྥ་རད་ཅེས་པའི་ཟ་ཁང་དེ་རེད། དེར་
རེ་མི་ལས་ངན་ཁོས་ང་ཚོ་མི་ལྔ་ཡི་ཆང་དང་ཚང་མ་ལ་སྒོར་མོ་ལྔ་བཅུ་ཏག་ཏག་
བཏང་སོང་། ད་སྡུག་ཤོས་དེ་བསླེབས་བྱུང་། ཀྱེ་མ། ཨལ་ཧྥ་རད་ཟ་ཁང་གི་ཆང་འཐུང་
ས་ལ་སྡོད་མཁན་དེ་ནི་ངའི་གྲོགས་པོ་རོ་ལནད་ མེ་ཇོར་མ་གཏོགས་གཞན་སུ་ཡིན།
ཁོང་ཌེན་ཝར་ནས་བསླེབས་མ་ཐག་པ་ཡིན་པ་དང་། སན་ ཧྥ་རན་སི་སི་ཁོའི་ཚགས་
པར་ཁང་ཞིག་ཏུ་ལས་ཀ་ཐོབ་ཡོད། ཁོང་ར་བཟི་འདུག ཁོང་གིས་མཐའ་ན་ཁ་སྤུ་
ཡང་བཞར་མི་འདུག ངས་ཤེལ་ཕོར་ཆེན་པོ་ཞིག་ངའི་མཆུ་ཏོ་ལ་ཡར་བཀྱགས་པའི་
སྐབས་དེར་ཁོང་རྒྱུག་ནས་ཚུར་ཡོང་ཞིང་ངའི་རྒྱབ་ལ་གཞུས། ཨེམ་ཆི་བྷོན་ཁོར་གྱི་
འཁྲིས་ཀྱི་འདུག་སྟེགས་སྟེང་མར་བསྡད། དེ་ནས་སྒུར་བཞིན་མི་དེའི་ཁུ་ཐང་དཀར་
ཡོལ་གྱི་སྟེང་ནས་ཚུར་བསྙེས་ནས་ང་ལ་སྐད་ཆ་བཤད་སོང་། རེ་མི་ནི་ཉུང་དམར་
ཇི་བཞིན་དམར་པོ་གྱུར་འདུག
"ཁྱེད་ཀྱིས་རང་གི་གྲོགས་པོ་ངོ་སྤྲོད་བྱེད་རྒྱུ་མིན་ནམ། སལ།" ཁོང་གིས་འཛུམ་
སྐྱོ་པོ་ཞིག་དང་བཅས་བཤད།
"སན་ ཧྥ་རན་སི་སི་ཁོའི་ཨར་གྷ་སི་ཞེས་པའི་ཚགས་པར་ཁང་གི་རོ་ལནད་ མེ་
ཇོར། ངས་གདོང་གནག་ནས་བཤད་རྩིས་བྱས། ལི་ ཨན་ནི་ང་ལ་ཁོང་ཁྲོས་འབར་
འདུག
མེ་ཇོར་གྱིས་སྐུ་ཞབས་དེའི་རྣ་བ་ལ་གཏད་ནས་སྐད་ཆ་བཤད་མགོ་བཙུགས་
སོང་། “ཁྱེད་ཀྱིས་མཐོ་འབྲིང་དུ་ཕ་རན་སིའི་སྐད་སློབ་ཁྲིད་བྱེད་རྒྱུ་དེར་ཇི་འདྲ་
དགའ།"ཁོས་སྐད་བརྒྱབ།
"དགོངས་པ་མ་ཚོམས། འོན་ཀྱང་ངས་མཐོ་འབྲིང་དུ་ཕ་རན་སིའི་སྐད་སློབ་
ཁྲིད་བྱེད་ཀྱི་མེད།”
“ཨོ། ངས་ཁྱེད་རང་གིས་མཐོ་འབྲིང་དུ་ཕ་རན་སིའི་སྐད་བསླབས་པ་རེད་
བསམས་བྱུང་།" ཁོང་གིས་ཆེད་མངགས་ཀྱིས་མ་རབས་བྱེད་ཀྱི་ཡོད་པ་རེད། ཁོང་
གིས་ཌེན་ཝར་གྲོང་ཁྱེར་དུ་ང་ཚོ་ལ་སྟོན་མོ་གཏོང་དུ་མ་བཅུག་པའི་མཚན་མོ་དེ་
དྲན་བྱུང་མོད་ངས་དེ་ལ་འཁོན་འཛིན་མ་བྱས།
ངས་མི་ཚང་མ་ལ་འཁོན་འཛིན་མ་བྱས། ངས་གཡུགས་བཞག་པ་ཡིན། ང་བཟི་
འདུག ངས་ཨེམ་ཆི་ལགས་ཀྱི་ཆུང་མ་ན་གཞོན་དེར་རྒྱ་སེ་མེ་ཏོག་དང་ཟླ་བའི་འོད་
དཀར་ལྟ་བུའི་མཛའ་འབྲེལ་གྱི་སྐོར་ལ་སྐད་ཆ་བཤད་མགོ་བརྩམས། ང་ཧ་ཅང་བཟི་
ཡོད་སྟབས་ང་སྐར་མ་གཉིས་རེའི་ནང་ཚུད་ལ་བུའི་གསང་སྤྱོད་ལ་འགྲོ་དགོས་འདུག
དེ་ལྟར་འགྲོ་བ་ཡང་ང་ཨེམ་ཆི་བྷོན་ཁོར་གྱི་པང་ནས་མཆོང་དགོས་ཀྱི་འདུག ཚང་མ་
འཐོར་ཞིག་ཏུ་འགྲོ་བཞིན་འདུག ང་སན་ ཧྥ་རན་སི་སི་ཁོར་སྡོད་རྒྱུ་དེ་མཇུག་རྫོགས་
ཡོང་གི་འདུག རེ་མི་ཡིས་སླར་ཡང་ང་ལ་སྐད་ཆ་ཁྱོན་ནས་བཤད་ཀྱི་མ་རེད། དེ་
ནི་ཧ་ཅང་འཇིགས་ཡེར་བ་ཞིག་རེད། གང་ཡིན་ཟེར་ན་ང་ནི་རེ་མི་ལ་དགའ་ཞིང་།
འཇིག་རྟེན་འདིའི་སྟེང་ན་ཁོང་ཇི་འདྲའི་ལྷག་བསམ་ཟོལ་མེད་དང་སྐྱེས་བུ་རླབས་
ཆེན་ཞིག་ཡིན་པ་ཤེས་མཁན་གྱི་མི་ཆེས་ཉུང་ཤས་ཤིག་ཡོད་པ་དེའི་གྲས་ཀྱི་གཅིག་
ནི་ང་ཡིན། ཁོང་འདི་ལས་སངས་རྒྱུ་ལ་ལོ་མང་པོ་འགོར་ངེས་རེད། ངས་ཨ་མེ་རི་
ཀ་འཕྲེད་དུ་བཅད་དེ་ལམ་ཁ་དྲུག་པའི་དམར་ཐིག་གི་འཆར་གཞི་བཟོ་བཞིན་ནེའུ་
ཇར་ཛིའི་ཕ་ཋེར་སོན་གྲོང་ཁྱེར་ནས་ཁོང་ལ་བྲིས་པའི་ཡི་གེའི་ནང་གང་ཡོད་པ་དེ་
དང་བསྡུར་ན་འདི་དག་ཚང་མ་ཇི་འདྲའི་གོད་ཆག་ཅིག་རེད། འདིར་ང་ནི་ཨ་མེ་
རི་ཀའི་མཐའ་སྣེ་ལ་བསླེབས་ཤིང་ས་གཞི་གང་ཡང་ལྷག་མེད། ད་ཕྱིར་ལོག་ས་མ་
གཏོགས་འགྲོ་ས་གང་ཡང་མེད། མ་མཐའ་ལའང་ངའི་འགྲུལ་བཞུད་དེ་གོར་གོར་
ཅན་ཞིག་བྱེད་རྒྱུའི་ཆོད་སེམས་བཟུང་ཞིང༌། དེ་ཡང་དེ་མ་ཐག་ཏུ་ཐག་གཅོད་བྱས་
པ་ནི། ང་ཕར་ཕྱོགས་ཧོ་ལི་ཝུད་ལ་འགྲོ་རྒྱུ་དང་། དེ་ནས་ལོག་འགྲོ་བའི་ལམ་ཁ་ཋེག་
ས་སི་མངའ་སྡེ་བརྒྱུད་དེ་འདམ་ཚལ་ན་ཡོད་པའི་ཤོག་ཁག་ལ་བལྟ་རྒྱུ་རེད་ལ། དེའི་
འཕྲོས་རྣམས་དམྱལ་བ་ཅི་བཤད་དགོས།
མེ་ཇོར་ནི་ཨལ་ཧྥ་རད་ཟ་ཁང་ལས་ཕྱིར་འབུད་བྱས་སོང་། གང་ལྟར་ཡང་དགོང་
ཟས་ཚར་ཡོད་ལ་ང་ཁོང་དང་ལྷན་དུ་ཕྱིན་པ་ཡིན། དེ་ནི་རེ་མི་ཡིས་བསམ་འཆར་
བཏོན་པ་ཞིག་རེད། ང་མེ་ཇོར་དང་མཉམ་དུ་ཆང་འཐུང་དུ་ཕྱིན་པ་ཡིན། ང་ཚོ་ཨ་
ཡེ་རོན་ ཕོ་ཋིའམ་ལྕགས་སླང་ཞེས་པའི་ཆང་ཁང་གི་ཅོག་ཙེ་ཞིག་ལ་བསྡད་ཅིང་། མེ་
ཇོར་གྱིས་བཤད་དོན། "སྐུ་ཞབས་སེམ། ང་ཆང་ཁང་གི་ལྷ་མོ་[མཚན་མཐུན་འཁྲིག་
སྤྱོད་བྱེད་མཁན་གྱི་ཕོ་ལ་འཇུག་པའི་ཐ་སྙད་ཅིག]དེ་ལ་དགའ་གི་མི་འདུག"
"རེད་ལགས། སྐུ་ཞབས་ཇག" ངས་ལབ་པ་ཡིན།
“སེམ།”ཁོས་དེ་ལྟར་བཤད། “ང་ཡར་ལངས་ནས་ཁོ་དྲན་པ་འཐོར་དུ་འཇུག་
བསམ་གྱི་འདུག་"
“མ་འཇུག ཇག་” ངས་རྩོམ་པ་པོ་ཧེ་མིང་ཝེའི་ལད་ཟློས་ཤིག་བྱས་ཏེ་མུ་མཐུད་
ནས་བཤད་དོན། "འདི་ནས་བལྟས་ནས་འདུག དེ་ནས་ཅི་བྱུང་ལ་བལྟ།” མཐར་ང་
ཚོ་ལམ་ཟུར་ཞིག་ཏུ་འཁྱོར་འགྲོས་ཀྱིས་འགྲོ་དགོས་ཆགས་སོང་།
ཞོགས་ཀའི་སྐབས་སུ་རེ་མི་དང་ལི་ ཨན་གཉིས་གཉིད་ཁུག་ནས་བསྡད་དུས།
སྤྱིལ་ཁང་གི་རྒྱབ་ན་ཡོད་པའི་བྷན་ཌིག་སི་རྟགས་ཅན་གྱི་ཁྲུས་སྒམ་དུ་རེ་མི་དང་
ངེད་གཉིས་ཀྱིས་བཀྲུ་རྒྱུའི་དུས་སྒྲིག་ཡོད་པའི་གྱོན་ཆས་མང་པོ་བརྩིགས་ཡོད་པ་
དེ་ལ་ཡིད་སྐྱོ་བ་ཞིག་བཅས་བལྟས་ཤིང་། (དེ་ནི་ནམ་རྒྱུན་མྱི་དཀར་མིན་པའི་བུད་
མེད་ཀྱི་ཁྲོད་དང་དེ་བཞིན་སྐུ་ཞབས་སི་ནོ་ལགས་ཀྱི་གད་མོ་རྒྱུ་མ་གད་ལ་ཁད་པ་
དང་བཅས་ཉི་འོད་འོག་གི་ལས་ཀ་སྐྱིད་པོ་དེ་འདྲ་ཞིག་ཏུ་གྱུར་ཡོད།) ངས་ཐོན་རྒྱུའི་
ཐག་གཅོད་བྱས་པ་ཡིན། ང་ཕྱི་རོལ་གྱི་ཁྱམས་ལ་ཕྱིན་པ་ཡིན། "མ་རེད། དམྱལ་བ།"
ངས་རང་ལ་ཁེར་བཤད་བྱས། "ང་རི་བོ་ཕ་གིར་མ་འཛེགས་གོང་ལ་མི་ཐོན་རྒྱུའི་ཁས་
ལེན་བྱས་ཡོད།" དེ་ནི་ལྐོག་གྱུར་ཡ་མཚན་ཞིག་གི་ངང་ནས་ཞི་བདེ་རྒྱ་མཚོའི་ཕྱོགས་
སུ་ཡོད་པའི་ལུང་ཤུར་གྱི་ངོས་ཆེ་བ་དེ་ཡིན།
དེར་བརྟེན་ང་ཡང་བསྐྱར་ཉི་མ་གཅིག་ལ་བསྡད་པ་ཡིན། གཟའ་ཉི་མ་རེད། ཚ་
རླབས་ཤིག་མཆེད་ཡོང༌། ཉི་མ་དེ་ནི་ཧ་ཅང་མཛེས་སྡུག་ལྡན་པ་ཞིག་རེད། ཆུ་ཚོད་
གསུམ་པ་ལ་ཉི་མའི་མདོག་དམར་པོར་གྱུར། ང་རི་ལ་འཛེགས་མགོ་བརྩམས་ཤིང་
ཆུ་ཚོད་བཞི་པའི་སྟེང་རི་རྩེར་བསླེབས་བྱུང་། ཁ་ལི་ཧྥོར་ནི་ཡའི་ཡུལ་གྱི་ཡིད་དུ་
འོང་བའི་སྤྲིན་བལ་གྱི་སྡོང་བུ་དང༌། ཚི་ཤིང་ལྕང་སྡོང་དག་གིས་རི་ངོགས་ཡོངས་སུ་
ཁེངས་འདུག རི་རྩེའི་ཉེ་ས་ན་རྡོ་དང་རྩྭ་ལས་གཞན་ཤིང་སྡོང་མི་འདུག མཚོ་ངོགས་
ཀྱི་སྟེང་ཕྱོགས་ན་ཕྱུགས་ཟོག་རྣམས་རྩྭ་ལ་གཡེངས་འདུག འདབས་ཀྱི་རི་འབུར་ཁ་
ཤས་ཀྱི་ཕ་རོལ་ན་ཞི་བདེ་རྒྱ་མཚོ་ཡོད་ཅིང་། སྔོ་ཞིང་རྒྱ་ཆེ་ལ། དེ་དང་ལྷན་དུ་ཧྥི་རི་
སི་ཁོའི་ན་བུན་གྱི་འབྱུང་ཁུངས་ཏེ། སྐད་གྲགས་ཅན་གྱི་ཡུངས་རིལ་གྱི་ཚལ་ཞིང་
དུ་གྲགས་པ་ནས་སྤྲིན་དཀར་གྱི་ཚོགས་ཤིག་ཚུར་མཆེད་ཀྱིན་འདུག ཆུ་ཚོད་གཅིག་
གི་རྗེས་ནས་དེ་དག་དཀར་མདོག་ལྡན་པའི་བརྩེ་དུང་གི་གྲོང་ཁྱེར་འདི་གཡོགས་པའི་
སླད་དུ་གསེར་གྱི་ཟམ་པ་བརྒྱུད་ནས་རྒྱུ་བར་བྱེད་ཅིང་། ཕོ་གསར་ཞིག་གིས་རང་གི་
དགའ་རོགས་བུ་མོའི་ལག་པ་ནས་འཇུས་ཤིང་། རང་གི་སྦ་ཁུག་ཏུ་རྒུན་ཆང་མངར་
མོ་ཥོག་ཁེ་ཡི་ཤེལ་དམ་ཞིག་བཅུག་པ་དང་བཅས་རྐང་ལམ་དཀར་ཞིང་རིང་བ་དེ་
བརྒྱུད་ནས་ཡར་ག་ལེར་འགོས་ཀྱི་རེད། དེ་བཞིན་མཛེས་མ་རྣམས་སྒོ་ལམ་དཀར་པོ་
རྣམས་སུ་ལངས་ཏེ་རང་གི་ཕོ་གསར་ལ་སྒུག་བཞིན་ཡོད་ལ། ཁོད་ཋི་ཐོག་རྩེག་རིང་པོ་
དང་། མཚོ་འགག་ཨེམ་བྷར་ཁ་ཌེ་རོ་དང་། མར་ཁད་སྲང་ལམ། དེ་བཞིན་རི་འབུར་
གྱི་ཚོགས་བཅུ་གཅིག་བཅས་ཡོད་པ་རེད།
ང་མགོ་ཡོམ་འཁོར་འཁོར་བར་དུ་སྐོར་ར་བརྒྱབ་ཅིང་། ང་ནི་རྨི་ལམ་ཞིག་ཇི་
བཞིན་གཡང་གཟར་པོའི་ངོས་ནས་དྲང་མོར་མར་ལྷུང་འགྲོ་གི་རེད་བསམས་བྱུང་།
ཨོ། ང་དགའ་སའི་བུ་མོ་དེ་གང་དུ་ཡོད། ངའི་སེམས་ལ་འཁོར་བྱུང་། ངས་གཤམ་
ན་ཡོད་པའི་འཇིག་རྟེན་ཆུང་ཆུང་དེའི་ཕྱོགས་གང་སར་བཙལ་བ་ཇི་བཞིན་ངས་
ཕྱོགས་ཡར་མར་ལ་བལྟས། དེ་ནས་ངའི་མདུན་ན་ཡོད་པ་ནི་གཏོས་ཆེན་པོར་འབུར་
ཞིང་རྒྱ་ཆེ་བའི་བདག་གི་ཨ་མེ་རི་ཀའི་གླིང་རྗེན་པ་དེ་ཡིན་ལ། དེ་ནས་ཕར་ཐག་རིང་
ས་ཞིག་ན་ནེའུ་ཡོག་རྒོད་པོ་དེས་རང་གི་ས་རྡུལ་གྱི་སྤྲིན་པ་དང་རླངས་པ་སྨུག་པོ་
གནམ་ལ་སྟོར་བཞིན་ཡོད། ཤར་ཕྱོགས་ལ་མཚོན་ན་མདོག་སྨུག་ཅིང་དམ་པ་ཡིན་
པའི་རྣམ་པ་ཞིག་ཡོད་ལ། ཁ་ལི་ཧྥོར་ནི་ཡ་ལ་མཚོན་ན་ཀླད་སྟོང་དང་ཡང་ན་གྱོན་
པ་སྐམ་སའི་ཐག་གདངས་དང་མཚུངས་པར་དཀར་པོ་རེད། མ་མཐའ་ལ་ཡང་དེ་
དུས་ངས་དེ་ལྟར་བསམས་བྱུང་།

ལེའུ་བཅུ་གཉིས་པ།

ཞོགས་པར་རེ་མི་དང་ལི་ ཨན་གཉིས་གཉིད་ཁུག་པའི་སྐབས་དེར་ངས་ཁུ་སིམ་མེར་
བསྡུ་གསོག་བརྒྱབ་ཅིང་། ང་ཚུར་ཡོང་སྐབས་དང་འདྲ་བར་སྒེའུ་ཁུང་ནས་ཐོན་ཕྱིན་
པ་ཡིན། དེ་ནས་རང་གི་འགྲུལ་བཞུད་ཁུག་མ་དང་བཅས་མིལ་གྲོང་ཁྱེར་བཞག་ཏེ་
ཕྱིན་པ་ཡིན། མིང་ལ་ཨེ་ཌི་མའེ་རལ་ ཧྥི་རི་བྷིའམ་ཡང་ན་རིན་མེད་ཀྱི་གྲུ་དཔོན་ཞེས་
འབོད་པའི་གྲུ་གཟིངས་རྙིང་རལ་འདྲེ་འཁོར་མ་དེའི་ནང་དུ་ང་ཞག་མ་གཅིག་ཀྱང་
བསྡད་མ་མྱོང་། རེ་མི་དང་ངེད་གཉིས་ཀྱིས་ཕན་ཚུན་བོར་སོང་།
ཨོག་ལནད་གྲོང་ཁྱེར་དུ་ཤིང་རྟའི་འཁོར་ལོ་ཞིག་མདུན་དུ་བཞག་ཡོད་པའི་
ཆང་ཁང་ཞིག་ཏུ་སློང་མོ་བ་རྣམས་དང་ལྷན་དུ་ངས་སྦི་རག་ཅིག་འཐུང་བ་ཡིན། དེ་
ནས་ང་སླར་ཡང་ལམ་ལ་བུད་པ་ཡིན། ང་ཧྥི་རི་སི་ནོ་གྲོང་ཁྱེར་ལ་འགྲོ་བའི་ལམ་ལ་
སླེབས་ཆེད་དུ་ངས་ཨོག་ལནད་འཕྲེད་དུ་བཅད་ནས་གོམ་པ་བརྒྱབ་པ་ཡིན། རླངས་
འཁོར་ལ་སྒུག་ཐེངས་གཉིས་ཀྱིས་ང་ལྷོ་ཕྱོགས་སུ་མེལ་ལེ་བཞི་བརྒྱའི་ས་ན་ཡོད་པའི་
བྷེ་ཁར་སི་ཧྥིལད་ཅེས་པའི་གྲོང་ཁྱེར་ལ་འཁྲིད་སོང་། སྒུག་ཐེངས་དང་པོར་ཐུག་པའི་
ཁ་ལོ་པ་དེ་ནི་སྨྱོན་པ་ཞིག་རེད། ལུས་སྟོབས་ཆེ་ཞིང་སྐྲ་སེར་ཅན་གྱི་གསར་བུ་ཁོས་
ཤུགས་ཚད་སྤར་བའི་རླངས་འཁོར་ཞིག་གཏོང་གི་ཡོད། "རྐང་མཛུབ་འདི་མཐོང་གི་
འདུག་གམ།” ཁོང་གིས་རྒྱུག་ཚད་དེ་བརྒྱད་ཅུ་ལ་སྤར་རིམ་བཞིན་ང་ལ་བཤད་བྱུང་
ལ། ལམ་ཁ་ལ་ཡོད་ཚད་རྒྱབ་ཏུ་བསྐྱུར་ནས་སོང་། "དེ་ལ་ལྟོས་དང་།" དེ་ནི་རྨ་དཀྲིས་
ཀྱིས་གཡོགས་འདུག “ད་ནངས་ཞོགས་པར་གཏུབས་ཚར་ཙམ་ཡིན། ཁྱི་ཕྲུག་ཚོས་
ང་སྨན་ཁང་དུ་སྡོད་འདོད་བསྟན་བྱུང་། ངས་རང་གི་ཁུག་མ་བསྡུ་གསོག་བརྒྱབ་ནས་
ཐོན་པ་ཡིན། རྐང་མཛུབ་ཅིག་ལ་ཧང་སངས་རྒྱུ་ཅི་ཡོད།” ལགས་རེད། ངོ་མ་རེད།
ངས་རང་ལ་ཁེར་བཤད་བྱས། ངས་ཕྱི་ལོགས་སུ་བལྟས་བལྟས་ལ་བསྡད། ཁྱེད་ཀྱིས་
ཁ་ལོ་པ་གླེན་པ་འདི་འདྲ་མཐོང་མྱོང་ཡོད་པ་མ་རེད། ཁོང་གིས་ཅི་ཡང་མ་འགོར་
བར་ཥེ་རེ་སི་གྲོང་ཁྱེར་ལ་བསྐྱལ་བཞག་སོང་། ཁྲེ་རེ་སི་ནི་མེ་འཁོར་ལྕགས་ལམ་གྱི་
གྲོང་ཞིག་རེད། ལྕགས་ལམ་ལས་བཟོ་བ་དག་གིས་ལྕགས་ལམ་འཁྲིས་ཀྱི་ཟ་ཁང་དུ་
ངོ་གདོང་ནག་གེར་དགོང་ཟས་ཟ་གི་འདུག མེ་འཁོར་རྣམས་ནི་ལུང་ཤུར་བཅད་
ནས་ལྡིར་སེ་འགྲོ། ཉི་མ་ནི་དམར་ཞིང་དལ་བའི་ངང་ནུབ། ལུང་པ་འདིའི་ངོ་མཚར་
བའི་མིང་རྣམས་གྲོལ་བྱུང་ལ། དེ་དག་ནི་མན་ཋི་ཁ་དང་མེ་ཌ་ར་། ད་དུང་དེའི་ལྷག་
མ་རྣམས་རེད། གང་མགྱོགས་ས་སྲོད་བསླེབས་ཤིང་། ཚ་ལུ་མའི་སྡོང་ར་དང་ཆུ་ཀུ་
བའི་ཚལ་ཞིང་རིང་མོ་རྣམས་ཀྱི་སྟེང་དུ་རྒུན་འབྲུམ་དམར་པོའི་མདོག་གི་ས་སྲོད་
ཅིག་དང་། མུ་མེན་མདོག་གི་ས་སྲོད་ཅིག་ཤར་སོང་། རྒུན་འབྲུམ་བཙིར་བའི་མདོག་
ཏུ་གྱུར་པའི་ཉི་མ་དེ་ནི་རྒུན་ཆང་བྷར་གྷན་ཌི་ཡི་མདོག་དང་འདྲེས་ཤིང་། ཞིང་ཁ་
རྣམས་ལ་ནི་བརྩེ་དུང་དང་སི་པན་རྒྱལ་ཁབ་ཀྱི་མཚར་སྒྲུང་གི་ཁ་དོག་ལྡན། ངས་
སྒེའུ་ཁུང་ནས་མགོ་བོ་ཕྱིར་བརྐྱངས་ཏེ་དྲི་ངད་ལྡང་བའི་རླུང་རྔུབ་པའི་དབུགས་རིང་
ཞིག་བླངས་པ་ཡིན། དེ་ནི་ཉིན་གང་པོའི་རིང་གི་ཆེས་ཡིད་དུ་འོང་བ་དེ་རེད། སྨྱོན་
པ་དེ་ནི་སའོ་ཐིན་ ཕ་སི་ཧྥིག་གམ་ལྷོ་ཕྱོགས་རྒྱ་མཚོ་ཞེས་འབོད་པ་དེའི་ལྕགས་
ལམ་ལས་ཁུངས་ཀྱི་ལས་བཟོ་བ་ཞིག་ཡིན་པ་དང་། ཧྥི་རི་སི་ནོ་ལ་གནས་བཅས་
ཡོད་ཅིང་། ཁོའི་ཕ་རྒན་ཡང་ལྕགས་ལམ་ལས་བཟོ་བ་ཞིག་རེད། ཁོང་གིས་ཨོག་
ལནད་མེ་འཁོར་འཇོག་སའི་ར་སྐོར་དུ་མེ་འཁོར་གྱི་ལས་ཀ་བྱེད་སྐབས་རང་གི་རྐང་
མཛུབ་ཤོར་བཅུག་འདུག ངས་ཇི་ལྟར་ཡིན་པའི་ཚུལ་དན་དན་ཞིག་ཤེས་མ་སོང་།
ཁོང་གིས་ང་ཟིང་ཆ་ཆེ་བའི་ཧྥི་རི་སི་ནོ་བར་དུ་བསྐྱལ་ཅིང་། གྲོང་དེའི་ལྷོ་ཕྱོགས་སུ་
འབབ་ཏུ་བཅུག་སོང་། ང་ལྕགས་ལམ་འཁྲིས་ན་ཡོད་པའི་ཟ་ཆས་ཚོང་ཁང་ཆུང་ངུ་
ཞིག་ལ་ཁོ་ཁ་ཁོ་ལ་ཞེས་པའི་ཆུ་མངར་མོ་ཞིག་མགྱོགས་འཐུང་བྱེད་དུ་ཕྱིན་པ་ཡིན།
དེར་ཡིད་མུག་པའི་ཨར་མེ་ནི་ཡའི་ལོ་གཞོན་ཞིག་མེ་འཁོར་གྱི་དོ་སྒམ་དམར་པོ་
དག་དང་ལྷན་དུ་བསླེབས་སོང་། སྐབས་དེ་མ་ཐག་ལ་མེ་འཁོར་གྱི་ཨ་མ་ཞིག་ལྡི་རི་
རིར་བསླེབས་སོང་། ངས་རང་ལ་ཁེར་བཤད་བྱས་པ་ཡིན། རེད། རེད། རྩོམ་པ་པོ་ས་
རོ་ཡན་གྱི་གྲོང་སྡེ་ཞེས་བཤད་པ་ཡིན།
ང་ནི་ལྷོ་ལ་འགྲོ་དགོས། ང་ལམ་ལ་བུད། དོ་སྐྱེལ་རླངས་འཁོར་གསར་པ་གསར་
རྐྱང་ཞིག་གིས་ང་ཡར་བླངས་བྱུང་། ཁོང་ནི་ཋེག་ས་སི་མངའ་སྡེའི་ལུབ་བྷོག་གྲོང་
ཁྱེར་ནས་ཡིན་པ་དང་། འདྲུད་འཁོར་གྱི་ཚོང་ལས་གཉེར་གྱི་འདུག "ཁྱེད་ཀྱིས་
འདྲུད་འཁོར་ཉོ་འདོད་དམ།" ཁོང་གིས་ང་ལ་དྲིས་བྱུང་། "ནམ་ཡིན་ཡང་། ང་ལ་འདྲི་
རྐྱང་བྱོས།” ཁོང་གིས་ང་ལ་ལུབ་བྷོག་གྲོང་ཁྱེར་དུ་ཡོད་པའི་ཁོང་གི་ཨ་ཕའི་སྐོར་གྱི་
སྒྲུང་བཤད་བྱུང་། “ཞག་མ་གཅིག་ལ་ངེད་ཚང་གི་རྒད་པོ་ཡིས་ཉིན་གཅིག་གི་ཡོང་
འབབ་རྣམས་མཛོད་སྒམ་གྱི་སྟེང་དུ་བཞག་ཅིང་། དེ་ནས་བརྗེད་ཐག་ཆོད་བརྗེད་
པ་རེད། དེ་ནས་ག་རེ་བྱུང་བ་རེད་ཟེར་ན། མཚན་མོར་རྐུན་མ་ཞིག་བསླེབས་ཤིང་།
རྡོ་ཞུན་གྱི་གློག་བཞུ་དང་གཞན་རྣམས་འཁྱེར་ཏེ། མཛོད་སྒམ་གཏོར་ཏེ་ཁ་ཕྱེས། ཤོག་
གུ་རྣམས་དཀྲུགས། རྐུབ་ཀྱག་འགའ་ལ་རྡོག་པས་གཞུས། དེ་ནས་ཐོན་པ་རེད། སྒོར་
མོ་སྟོང་གཅིག་དེ་ནི་མཛོད་སྒམ་གྱི་སྟེང་དེ་ག་རང་དུ་བཞག་ཡོད་པ་རེད། ཁྱེད་ཀྱིས་
དེའི་སྐོར་ལ་ག་རེ་བསམ་གྱི་འདུག"
ཁོང་གིས་ང་བྷེ་ཁར་སི་ཧྥིལད་ཅེས་པ་ནས་འབབ་ཏུ་བཅུག དེ་ནས་འགྲུལ་
བཞུད་ཀྱི་མགོ་བཙུགས། གནམ་གཤིས་ཇེ་གྲང་ལ་ཕྱིན། ངས་ཨོག་ལནད་ནས་སྒོར་
མོ་གསུམ་སྤྲད་དེ་ཉོས་པའི་དམག་མིའི་ཆར་ལྭ་སྲབ་པོ་དེ་གོན་ཞིང་ལམ་ཁའི་སྟེང་
དུ་འདར་སིག་བརྒྱབ། ང་ནི་སི་པན་ཡུལ་གྱི་ཉམས་དང་ལྡན་པའི་རྒྱན་ཏེ་ནོར་བུ་
བཞིན་འོད་འཕྲོ་བ་ཞིག་སྤྲས་པའི་འགྲུལ་ཁང་ཞིག་གི་མདུན་དུ་ལངས་ནས་བསྡད་
ཡོད། ཨེལ་ཨེ་ལ་འགྲོ་མཁན་གྱི་རླངས་འཁོར་རྣམས་རྒྱུག་རེས་ཀྱིས་ཕྱིན་སོང་། ངས་
སྨྱོ་འཚུབ་འཚུབ་ཀྱི་ངང་ནས་ལག་བརྡ་བསྟན། གྲང་ངར་ཧ་ཅང་ཆེ། ང་མཚན་
དཀྱིལ་བར་དུ་མུ་མཐུད་ནས་ཆུ་ཚོད་གཉིས་རིང་ལ་དེར་ལངས་ནས་བསྡད་པ་ཡིན་
ལ། དམོད་ཚིག་བོར། དམོད་ཚིག་བོར། དེ་ནི་སླར་ཡང་ཨ་ཡོ་བ་མངའ་སྡེའི་སི་ཐུ་
ཨར་ཐི་དང་འདྲ་བྱུང་། ལོ་སི་ ཨན་ཇེལ་སི་གྲོང་ཁྱེར་ལ་འགྲོ་རྒྱུའི་མེལ་ལེ་ལྷག་མ་
རྣམས་ལ་སྤྱི་སྤྱོད་རླངས་འཁོར་ལེན་ཆེད་སྒོར་གཉིས་ལྷག་ཙམ་སྤྲོད་རྒྱུ་ལས་
གཞན་ཐབས་ཅི་ཡང་མི་འདུག ང་ལམ་ཆེན་བརྒྱུད་ནས་ཕྱིར་བྷེ་ཁར་སི་ཧྥིལད་དང་
དེ་ནས་འབབ་ཚིགས་ལ་གོམ་པ་བརྒྱབ་པ་ཡིན། དེ་ནས་རྐུབ་སྟེགས་ནར་མོ་ཞིག་གི་
སྟེང་དུ་མར་བསྡད་པ་ཡིན།
ངས་འཛིན་བྱང་ཉོས་ཡོད་ཅིང་། ཨེལ་ཨེའི་སྤྱི་སྤྱོད་རླངས་འཁོར་ལ་སྒུག་བཞིན་
ཡོད་པའི་སྐབས་དེར་གློ་བུར་དུ་དོར་མ་ལྷུག་ལྷུག་གོན་པའི་མེག་སི་ཁོའི་བུ་མོ་ཆུང་
ཆུང་སྙིང་རྗེ་ཤོས་དེ་ངའི་མཐོང་ས་ལ་ཚུར་བསླེབས་སོང་། ཁོ་མོ་ནི་ད་ལྟ་རང་རླུང་
དབུགས་ཀྱིས་སྐྱོད་ཚད་དལ་བར་བྱེད་པའི་ཤུག་སྒྲ་ཆེན་པོ་ཞིག་དང་བཅས་འབྱོར་
མ་ཐག་པའི་སྤྱི་སྤྱོད་རླངས་འཁོར་ཞིག་གི་ནང་ལ་འདུག དེས་ནི་ངལ་གསོའི་སྡོད་
མཚམས་ཤིག་གི་སླད་དུ་འགྲུལ་པ་རྣམས་མར་འབབ་འཇུག་གི་འདུག ཁོ་མོའི་ནུ་
མ་གཉིས་ལེགས་པར་འབུར་དུ་དོད་ཅིང་། ཁོ་མོའི་བརླ་ཆུང་ཆུང་གཉིས་ཀྱིས་མིག་
དབང་འཕྲོག ཁོ་མོའི་སྐྲ་ལོ་ནི་རིང་ཞིང་ནག་ལ་འོད་འཚེར། ཁོ་མོའི་མིག་ནི་ཧ་
ཅང་སྔོ་ལ་དེའི་ནང་དུ་ཞུམ་པའི་ཉམས་ཤིག་མངོན་འདུག ངས་ང་རང་ཁོ་མོའི་སྤྱི་
སྤྱོད་རླངས་འཁོར་དུ་ཡོད་ན་བསམས་བྱུང༌། ཆེས་ཆེ་བའི་འཛམ་གླིང་འདིའི་ནང་དུ་
ང་དགའ་སའི་བུ་མོ་དེ་ལམ་གྱི་ལྡོག་ཕྱོགས་སུ་འགྲོ་བཞིན་ཡོད་པ་ངས་མཐོང་ཐེངས་
རེ་རེ་ལ་བྱུང་བ་ཇི་བཞིན་ཟུག་གཟེར་ཞིག་གིས་ངའི་སྙིང་ལ་ཟུག རྒྱང་སྒྲོག་པས་ཨེལ་
ཨེ་ཡི་སྤྱི་སྤྱོད་རླངས་འཁོར་ཞེས་བོས་སོང་། ངས་རང་གི་ཁུག་མ་འཁུར་ཏེ་ནང་དུ་
འཛུལ། མེག་སི་ཁོའི་བུ་མོ་དེ་མིན་པ་གཞན་སུ་ཞིག་སྤྱི་སྤྱོད་རླངས་འཁོར་ནང་དུ་
ཡོད། ང་མོ་རང་གི་ལྡོག་ཕྱོགས་ཏག་ཏག་ལ་བསྡད་ཅིང་། དེ་མ་ཐག་ཏུ་མོ་འགུག་
ཐབས་ཀྱི་མགོ་བཙུགས། ང་ནི་ཧ་ཅང་ཁེར་རྐྱང་དང་ཧ་ཅང་སྡུག་པོ། ཧ་ཅང་ཐང་
ཆད་པ། ཧ་ཅང་འདར་སིག་སིག ཧ་ཅང་ཕོངས་པ། ཧ་ཅང་ཕམ་པ་ཞིག་ཡིན། དེ་
བས་ངའི་སྤོབས་པ་སྟེ། བུ་མོ་ཡན་པ་ཞིག་ལ་འབྲེལ་གཏུགས་བྱེད་པར་དགོས་ངེས་
པའི་སྤོབས་པ་དེ་ཡར་བསླངས་ཤིང་དེའི་ལས་ལ་ཞུགས་པ་ཡིན། འོན་ཀྱང་། སྤྱི་
སྤྱོད་རླངས་འཁོར་དེ་ལམ་ལ་ཞུགས་པ་དང་དུས་མཚུངས་སུ། ངས་མུན་ནག་དེའི་
ནང་དུ་བརླ་ཤ་ལག་པས་རྡེབ་བཞིན་སྐར་མ་ལྔ་བསྐྱལ་བ་ཡིན།
ཁྱེད་ཀྱིས། ཁྱེད་ཀྱིས། ཡང་མིན་ན་ཁྱེད་ཤི་གི་རེད་ཨོ། དམྱལ་བ་གླེན་པ། ཁྱེད་
ཀྱིས་མོ་ལ་སྐད་ཆ་ཤོད། ཁྱེད་ལ་ཅི་ཞིག་མ་འགྲིག་པ་རེད། ད་ཁྱེད་རང་ཁྱེད་རང་ལ་
ཐང་ཆད་མི་འདུག་གམ། ངས་ངས་ཅི་ཞིག་བྱེད་ཀྱིན་པ་མ་ཤེས་གོང་དེར་ང་ནི་
བར་སྟོང་ནས་ཕར་མོའི་ཕྱོགས་ལ་བསྙེས་ནས་འདུག (མོ་རང་རྐུབ་སྟེགས་སྟེང་དུ་
གཉིད་ཁུག་ཐབས་བྱེད་ཀྱིན་འདུག) དེ་ནས་ངས་ལབ་པ་ཡིན། “ལྕམ་ཆུང་ལགས།
ཁྱེད་ཀྱིས་ངའི་ཆར་ལྭ་འདི་སྔས་མགོའི་ཚུལ་དུ་སྤྱོད་འདོད་དམ།”
མོས་ཡར་བལྟས་ཤིང་འཛུམ་ཞིག་དང་བཅས། "མིན། བཀའ་དྲིན་ཤིན་ཏུ་ཆེ།”
ཞེས་བཤད་བྱུང་།
ང་ཕྱིར་བསྡད་ཅིང་འདར་སིག་རྒྱག ངས་དུད་སྣེ་ཞིག་ལ་མེ་སྦར། མོས་བརྩེ་
བའི་ཟུར་མིག་ཅུང་སྐྱོ་བ་ཞིག་དང་བཅས་ང་ལ་ལྟ་ལྟ་བར་དུ་ངས་བསྒུགས་པ་ཡིན།
དེ་ནས་འཕྲལ་དུ་ཡར་ལངས་ཤིང་མོའི་ཕྱོགས་སུ་བསྙེས་ནས། “ལྕམ་ཆུང་ལགས། ང་
ཁྱེད་དང་མཉམ་དུ་བསྡད་ན་འགྲིག་གམ།”
"ཁྱེད་ལ་འདོད་པ་ཡོད་ན།"
དེ་ནས་ངས་དེ་ལྟར་བྱས་པ་ཡིན། "གང་དུ་འགྲོ་གི་ཡོད།"
"ཨེལ་ཨེ།" མོ་རང་གིས་"ཨེལ་ཨེ་"ཞེས་བཤད་སྟངས་དེ་ལ་ང་དགའ་བྱུང་།
ང་ནི་ནུབ་མཐའི་མཚོ་འགྲམ་དུ་ཡོད་མཁན་གྱི་མི་ཚང་མས་ཨེལ་ཨེ་”ཞེས་བཤད་
སྟངས་དེ་ལ་དགའ། བརྒྱ་བཤད་སྟོང་བཤད་ཀྱི་མདོ་དོན་ལ་འདི་ནི་གསེར་གྱི་གྲོང་
ཁྱེར་ཉག་ཅིག་དེ་རེད།
“ང་ཡང་དེ་ལ་འགྲོ་གི་ཡོད་ཡ།" ངས་སྐད་བརྒྱབ། “ཁྱེད་ཀྱིས་ང་ཁྱེད་དང་མཉམ་
དུ་སྡོད་དུ་བཅུག་པ་དེ་ལ་ང་ཧ་ཅང་དགའ་པོ་བྱུང་། ང་ནི་ཧ་ཅང་ཁེར་རྐྱང་རེད་ལ།
དམྱལ་བ་འགྲུལ་བཞུད་ཆེས་མང་པོ་བྱས་ནས་བསྡད་པ་ཡིན།” དེ་ནས་ང་ཚོས་
ང་ཚོའི་གནས་ཚུལ་རྣམས་བཤད་བཞིན་བསྡད་པ་ཡིན། མོའི་གནས་ཚུལ་ནི་འདི་
རེད། ཧྥི་རི་སི་ནོ་ཡི་ལྷོ་ཕྱོགས་སབ་བྷི་ནལ་ཞེས་པའི་ས་ཆ་དེར་མོ་ལ་ཁྱོ་ག་ཞིག་དང་
བྱིས་པ་ཞིག་འདུག ཁྱོ་གས་མོ་ལ་གཅར་རྡུང་བྱས་སྟབས་མོ་རང་གིས་ཁོ་གཡུགས་
འདུག ད་ལྟ་བར་སྐབས་ཤིག་གི་རིང་ལ་རང་གི་སྲིང་མོ་དང་ལྷན་དུ་སྡོད་སླད་
ཨེལ་ཨེ་ལ་འགྲོ་གི་ཡོད་པ་རེད། མོས་རང་གི་བུ་ཆུང་ཆུང་དེ་ཁྱིམ་མི་རྣམས་དང་ལྷན་
དུ་བཞག་འདུག ཁྱིམ་མི་རྣམས་ནི་རྒུན་འབྲུམ་འཐོག་མཁན་ཡིན་ལ་རྒུན་འབྲུམ་
སྐྱེད་ཚལ་གྱི་སྤྱིལ་ཁང་ཞིག་ཏུ་སྡོད་ཀྱི་འདུག མོ་རང་སེམས་ཁུར་གྱིས་ནོན་པ་དང་
རླུང་ལང་རྒྱུ་ལས་གཞན་ཅི་ཡང་བྱེད་རྒྱུ་མེད་པ་རེད། ངས་ལམ་སེང་ལག་པས་མོ་
ལ་འཁྱུད་འདོད་ཀྱི་ཚོར་བ་ཞིག་སྐྱེས། ང་ཚོས་ཁ་བརྡ་བྱས་ཤིང་ཁ་བརྡ་བྱས། མོས་
ང་དང་མཉམ་དུ་སྐད་ཆ་བཤད་རྒྱུར་དགའ་བྱུང་ཟེར། ཅང་མ་འགོར་བར་མོ་རང་
ནེའུ་ཡོག་ལ་འགྲོ་ཐུབ་ན་བསམས་བྱུང་ཟེར། “གཅིག་བྱས་ན་ང་ཚོ་འགྲོ་ཐུབ་ཀྱི་རེད་
ཡ།” ང་བགད་པ་ཡིན། སྤྱི་སྤྱོད་རླངས་འཁོར་ནི་གྷི་རེ་ཕི་ཝིན་ཞེས་པའི་ལ་དེ་ལ་
སྦིར་སྒྲ་དང་བཅས་འཛེགས་ཤིང་དེ་ནས་ཁྲ་ཆིལ་ལེར་ཡོད་པའི་གློག་འོད་ཀྱི་ཁྲོད་
དུ་མར་བབས། དམིགས་བསལ་གྱིས་མོས་མཐུན་བྱས་པ་དེ་འདྲ་མེད་པར་ང་ཚོས་
ལག་པ་ནས་འཇུ་མགོ་བརྩམས། དེ་དང་འདྲ་མཚུངས་སུ་ཁུ་སིམ་མེར་ཡིད་དུ་འོང་
ཞིང་ཡང་དག་པའི་ངང་ནས་ཐག་གཅོད་ཅིག་བྱས་པ་ནི་ཨེལ་ཨེ་རུ་ང་ངའི་མགྲོན་
ཁང་དུ་བསླེབས་དུས་མོ་ཡང་ངའི་འཁྲིས་ལ་ཡོད་རྒྱུ་ཡིན་པ་དེ་རེད། ང་ནི་མོ་རང་གི་
ཡོད་ཚད་ལ་འདོད་རྔམས་དྲག་ཏུ་འཕར་ཞིང་། ངའི་མགོ་དེ་མོ་རང་གི་སྐྲ་ལོ་སྙིང་རྗེ་
མོ་དེའི་སྟེང་ལ་བསྙེས་པ་ཡིན། མོའི་དཔུང་པ་ཆུང་ཆུང་གཉིས་ཀས་ང་སྨྱོ་རུ་བཅུག་
བྱུང་། ངས་མོ་ལ་འཁྱུད་ཅིང་མོ་ལ་འཁྱུད། མོ་དེ་ལ་དགའ་འདུག
"ང་ནི་བརྩེ་དུང་ལ་དགའ།" མོས་མིག་བཙུམས་ནས་དེ་ལྟར་བཤད་བྱུང་། ངས་
མོ་ལ་ཡིད་དུ་འོང་བའི་བརྩེ་དུང་ཞིག་ཁས་ལེན་བྱས་པ་ཡིན། ངས་མོ་ལ་ཅེར། ངེད་
ཅག་གི་གནས་ཚུལ་ནི་བཤད་ཟིན། དེའི་དོད་དུ་ང་ཚོ་ཁུ་སིམ་སིམ་དང་འབྱུང་འགྱུར་
གྱི་འཆར་སྣང་སྙིང་རྗེ་པོའི་བསམ་བློའི་ཁྲོད་དུ་འཛུལ། དེ་ནི་དེ་འདྲའི་ལས་སླ་བོ་
ཞིག་རེད། འཇིག་རྟེན་འདིའི་སྟེང་གི་བུ་མོ་ཕི་ཆི་ཟེར་བ་རྣམས་དང་། བྷེ་ཋི་ཟེར་བ་
རྣམས། མེ་རི་ལུ་ཟེར་བ་རྣམས། རི་ཋ་ཟེར་བ་རྣམས། ཁ་མེལ་ཟེར་བ་རྣམས། ཨིན་
ཛི་ཟེར་བ་རྣམས་ཁྱོད་ཚོས་བདག་པོ་བརྒྱབ་ཆོག འདི་ནི་ངའི་བུ་མོ་སྟེ། ངའི་འདོད་
ཐོག་ལ་འབབ་པའི་མོ་གཤིས་དེ་རེད། ངས་མོ་ལ་དེ་ལབ་པ་ཡིན། ངས་སྤྱི་སྤྱོད་རླངས་
འཁོར་འབབ་ཚིགས་སུ་མོ་ལ་བལྟས་བསྡད་པ་མཐོང་བྱུང་ཞེས་མོས་ངོས་ལེན་བྱས་
བྱུང་། “ངས་ཁྱེད་རང་ནི་སློབ་ཆེན་གྱི་བུ་སྙིང་རྗེ་པོ་ཞིག་འདུག་བསམས་བྱུང་།”
“ཨོ། ང་སློབ་ཆེན་གྱི་བུ་ཞིག་ཡིན་ཡ།" ངས་མོ་ལ་ཡིན་ལུགས་བཤད། སྤྱི་སྤྱོད་
རླངས་འཁོར་ཧོ་ལི་ཝུད་ལ་བསླེབས་བྱུང་། འཁྲབ་འཁྲིད་པ་སོ་ལི་ཝན་གྱི་འགྲུལ་
བཞུད་ཅེས་པའི་གློག་བརྙན་དུ་ཇོལ་མག་ཁི་རི་ཡ་ཁོང་དགོང་ཟས་ཞིག་གི་སྐབས་
ཝར་རོ་ནི་ཁ་ ལེག་ལ་ཐུག་དུས་ཀྱི་ས་སྲོད་དེ་དང་མཚུངས་པའི་སྐྱ་ཞིང་བཙོག་པའི་
ས་སྲོད་དེར་མོ་རང་ངའི་པང་དུ་གཉིད་དུ་ཡུར། ངས་རྔམ་སེམས་ཀྱིས་སྒེའུ་ཁུང་གི་
ཕྱི་རོལ་ཏུ་བལྟས་ཤིང་། འདམ་ཞལ་བྱས་པའི་ཁང་པ་དང་། ཏ་ལའི་སྡོང་པོ། རླངས་
འཁོར་སྐོར་བཞིན་ཟ་མ་ལེན་ཐུབ་པའི་ཟ་ཁང་། ཡོངས་སུ་སྨྱོས་པའི་དངོས་པོ། རྙིང་
ཧྲུལ་དུ་གྱུར་པའི་སྐྱིད་པའི་ཞིང་ཁམས་སམ་ལྷས་གནང་བའི་ཞིང་ཁམས། མཚར་དུ་
ཆེ་བའི་ཨ་མེ་རི་ཀའི་ཡུལ་མཐའ་བཅས་ཡིན། ང་ཚོ་མེན་ལམ་ཁའི་སྟེང་ནས་སྤྱི་སྤྱོད་
རླངས་འཁོར་ལས་མར་བབས། དེ་ནི་ཁན་ས་སི་ སི་ཋི་གྲོང་ཁྱེར་རམ་ཆི་ཁ་གོ་གྲོང་
ཁྱེར། ཡང་ན་བྷོ་སི་ཋོན་གྲོང་ཁྱེར་ནང་གི་སྤྱི་སྤྱོད་རླངས་ལས་མར་འབབ་ས་དང་ཁྱད་
པར་གང་ཡང་མེད་དེ། དེ་ནི་ས་ཕག་དམར་པོ། བཙོག་པ། མི་རྣམས་འཁྱམས་ཏེ་འགྲོ་
བ། རེ་བ་མེད་པའི་ས་སྲོད་དུ་གྲོང་ཁྱེར་འགྲུལ་འཁོར་རྣམས་ཀྱིས་ངུར་སྐད་འདོན་པ།
གྲོང་ཁྱེར་ཆེན་པོའི་དྲི་ངན་བཅས་རེད།
དེ་ནས། ས་འདི་རུ་ངའི་སེམས་པ་འཁྲུགས་པར་གྱུར། ཅིའི་ཕྱིར་ཡིན་པ་ངས་མ་
ཤེས། ང་ལ་གླེན་རྟགས་ལྡན་པའི་རྣམ་རྟོག་གི་འཁྲུལ་སྣང་ཞིག་སྐྱེས་མགོ་བཙུགས་
སོང་ཞིང་། མིང་ལ་ཋེ་རེ་སའམ་ཡང་ན་ཋེར་རེ་ཟེར་བའི་བུ་མོ་འདི་ནི་སྤྱིར་བཏང་
གི་ང་ཚོའི་ད་ལྟའི་ཐུག་འཕྲད་འདི་ལྟ་བུའི་རིགས་ཀྱི་དུས་ཆད་བཟོ་བ་བརྒྱུད་ནས་
བུ་ཞིག་གི་སྒོར་མོའི་དོན་དུ་སྤྱི་སྤྱོད་རླངས་འཁོར་དུ་ལས་ཀ་བྱེད་ཀྱི་ཡོད་ཅིང་། དེར་
གི་སྨད་བཙོང་མ་ཆུང་ཆུང་ཞིག་ཡིན་པ་དང་། ཁོ་མོས་ཨེལ་ཨེ་འགྲུལ་འཁོར་ནང་
ཁོ་མོས་ཐོག་མར་གླེན་པ་དེ་ཞོགས་ཇ་ཟ་ས་ཞིག་ལ་འཁྲིད་ཅིང་། དེར་ཁོ་མོའི་ཚོང་
བདག་བསྒུགས་ཡོད་པ་དང་། དེ་ནས་ཁོ་ལ་རང་གི་མེ་མདའམ་ཡང་ན་ཅ་ལག་ག་རེ་
ཡིན་ཡང་དེ་དག་ལེན་ཐུབ་སའི་མགྲོན་ཁང་ངེས་ཅན་ཞིག་ལ་གླེན་པ་དེ་འཁྲིད་
འགྲོ་བའི་སྣང་བ་ཞིག་སྐྱེས། ངས་མོ་ལ་བསམ་བློ་འདི་གཏན་ནས་མ་བཤད། ང་ཚོས་
ཞོགས་ཇ་ཟས་ཤིང་ཚོང་བདག་ཅིག་གིས་ང་ཚོར་བལྟས་བསྡད་སོང་། ཁེར་རེ་ཡིས་
ཁོང་ལ་གསང་བའི་མིག་བརྡ་རྒྱག་གིན་ཡོད་པའི་དོགས་པ་སྐྱེས། ང་ཐང་ཆད་འདུག
ཐག་རིང་ཞིང་ཞེན་པ་ལོག་པའི་ཡུལ་འདི་རུ་བླ་འཁྱམས་པ་དང་ཁྱད་མཚར་བའི་
སྣང་བ་ཞིག་སྐྱེས་བྱུང་། འཇིགས་དངངས་ཀྱི་འཁྲུལ་སྣང་འདིས་ངའི་སེམས་ཡོངས་
སུ་བཟུང་ཞིང་། ང་ལ་ཅོལ་ཆུང་དང་བསམ་མེད་ཀྱི་ལས་ཀ་བྱེད་དུ་བཅུག་སོང་།
"ཁྱོད་ཀྱིས་ཕ་གིའི་མི་དེ་ཤེས་ཀྱི་ཡོད་དམ།" ངས་དྲིས་པ་ཡིན།
“ཁྱེད་ཀྱིས་མི་སུ་ལ་ཟེར་གྱི་ཡོད། སྙིང་སྡུག” ངས་དོན་དེ་ཅམ་འཇོག་བྱས་པ་
ཡིན། མོ་ནི་གང་ཞིག་བྱས་ཀྱང་དལ་ཞིང་འགག་ནས་འདུག མོས་ཁ་ལག་ཟ་རྒྱུ་
ལའང་ཡུན་རིང་པོ་འགོར་སོང་། མོས་ག་ལེར་བལྡད་ཅིང་གནམ་ལ་ཅེར། ཐ་མག་
ཅིག་འཐེན། དེ་ནས་སྐད་ཆ་བཤད་བསྡད་སོང་། ང་ནི་ངལ་ཞིང་དུབ་པའི་འདྲེ་ཞིག་
དང་འདྲ། མོས་བྱས་ཚད་ལ་དོགས་པ་སྐྱེས། མོས་དུས་ཚོད་ཀྱི་ཆེད་དུ་འགྱང་གི་
འདུག་ཅེས་བསམ་བློ་བཏང་། དེ་དག་ཚང་མ་ནད་ཅིག་ལ་འོས་ཤིང་འཚམས་པ་
རེད། ང་ཚོས་ལག་པ་ལ་ལག་པ་བཞག་ནས་སྲང་ལམ་དུ་མར་བསྐྱོད་སྐབས་ང་
ལ་རྔུལ་ནག་ཐོན་གྱི་འདུག ང་ཚོར་འཕྲད་པའི་མགྲོན་ཁང་དང་པོ་དེར་ཁང་མིག་
ཅིག་འདུག ངས་ངོས་མ་ཟིན་གོང་ལ་ངས་ངའི་རྒྱབ་ཀྱི་སྒོ་དེའི་སྒོ་ལྕགས་རྒྱག་བཞིན་
འདུག་ལ། མོ་ཉལ་ཁྲིའི་སྟེང་བསྡད་ནས་ལྷམ་ཕུད་ཀྱི་འདུག ངས་ལྷོད་འཇམ་གྱིས་མོ་
ལ་འོ་བསྐྱལ། མོས་མ་ཤེས་ན་ཡག་ཤོས་རེད། ང་ཚོ་དང་ལྷག་པར་དུ་ངའི་འཚབ་སྣང་
ལྷོད་ལ་འབབ་ཕྱིར་ཨ་རག་དགོས་པ་དེ་ངས་ཤེས་བྱུང་། ང་ཁང་པའི་གྲལ་བསྟར་བཅུ་
གཉིས་ལྷག་གི་གང་སར་འཚབ་རྒྱུག་གིས་བཙལ་ཞིང་། ཚགས་པར་གྱི་སྟེགས་སྒྲོམ་
སྟེང་དུ་ཨ་རག་ཤེལ་དམ་བཞི་ཆ་ཅན་ཞིག་མ་རྙེད་བར་དུ་བྲེལ་འཚུབ་བྱས་པ་ཡིན།
དེ་ནས་ངས་ཤུགས་ཡོད་ཚད་བཀོལ་ནས་ཕྱིར་བརྒྱུགས་པ་ཡིན། ཋེར་རེ་ཁྲུས་ཁང་
ལ་བསྡད་ནས་མོའི་གདོང་པ་བཟོ་བཞིན་འདུག ངས་ཆུ་བཏུང་སའི་ཤེལ་ཕོར་ཞིག་
གི་ནང་དུ་ཆང་གང་བླུགས་ཤིང་ང་ཚོས་ཧུབ་འཐུང་བྱས་པ་ཡིན། ཨོ། འདི་ནི་མངར་
ཞིང་ཞིམ་ལ། ངའི་སྡུག་ཉམས་ཆེ་བའི་འགྲུལ་བསྐྱོད་ཧྲིལ་པོའི་རིན་ཐང་ཡོད་པ་ཞིག་
རེད། ང་ཤེལ་སྒོའི་མདུན་དུ་མོའི་རྒྱབ་ནས་ལངས་བསྡད་ཅིང་། དེ་ལྟར་ང་ཚོས་ཁྲུས་
ཁང་ནང་དུ་བྲོ་རྩེས་པ་ཡིན། ངས་ཤར་ཕྱོགས་ན་ཡོད་པའི་ངེད་ཀྱི་གྲོགས་པོ་ཚོའི་
སྐོར་བཤད་མགོ་བརྩམས།
ངས་བཤད་རྒྱུར། “ངས་ངོ་ཤེས་པའི་མིང་ལ་ཌོ་རི་ཞེས་འབོད་པའི་བུ་མོ་བཟང་
མོ་ཞིག་ཡོད་པ་དེ་ལ་ཁྱེད་ངེས་པར་དུ་ཐུག་དགོས་རེད། མོ་ནི་སྐྲ་དམར་གཟུགས་རིང་
ཁྲུ་དྲུག་ཅན་ཞིག་ཡིན། གལ་སྲིད་ཁྱེད་རང་ནེའུ་ཡོག་ལ་ཡོང་ན། མོས་ཁྱེད་ལ་གང་
ནས་ལས་ཀ་རྙེད་ས་དེ་སྟོན་གྱི་རེད།”
"སྐྲ་དམར་གཟུགས་རིང་ཁྲུ་དྲུག་ཅན་དེ་སུ་རེད།" མོས་དོགས་པ་དང་བཅས་
དྲིས། "ཁྱེད་ཀྱིས་མོའི་སྐོར་ང་ལ་ཅིའི་ཕྱིར་བཤད་ཀྱི་ཡོད།" མོའི་སེམས་པ་དྲང་མོ་
དེའི་ནང་དུ་ང་ལྟ་བུའི་རིགས་ཀྱི་དགའ་བ་དང་འཚབ་སྣང་གི་སྐད་ཆ་དེ་ཆུད་
ཐུབ་ཀྱི་མེད་པ་རེད། ངས་དེ་གཡུགས་བཞག་པ་ཡིན། མོ་ཁྲུས་ཁང་ནང་དུ་ར་བཟི་
བའི་མགོ་བརྩམས་སོང་།
"ཉལ་སའི་ནང་དུ་ཤོག" ངས་དེ་ལྟར་བཤད་བསྡད་པ་ཡིན།
"སྐྲ་དམར་གཟུགས་རིང་ཁྲུ་དྲུག་ཅན། ཧེ། དེ་ནས་ངས་ཁྱེད་རང་སློབ་གྲྭ་ཆེན་
མོའི་སློབ་མ་སྙིང་རྗེ་པོ་ཞིག་རེད་བསམས་སོང་། ངས་བསླེས་གོས་སྙིང་རྗེ་མོ་དེ་གོན་
པའི་ཁྱེད་རང་མཐོང་བྱུང་ལ། དེ་ནས་ངས་རང་ཉིད་ལ་ཁོང་སྙིང་རྗེ་པོ་མི་འདུག་གམ་
ཞེས་ཁེར་བཤད་བརྒྱབ་པ་ཡིན། ད་ངས་ཁྱོད་མཐོང་སོང་། ཁྱོད་སྙིང་རྗེ་པོ་མི་འདུག
གཏན་ནས་མི་འདུག་གོ། ཁྱོད་ནི་དམྱལ་བ་སྨད་འཚོང་མའི་ཚོང་བདག་ཅིག་ཡིན་
རྒྱུ་རེད། ཁྱོད་དེ་ཚོ་དང་འདྲ་པོ་འདུག”
“ཁྱེད་ཀྱིས་ཅི་ཞིག་བཤད་ཀྱི་ཡོད། ངས་ཁྱོན་ནས་ཧ་གོ་གི་མི་འདུག”
"དེར་ལངས་ནས་མ་སྡོད། སྐྲ་དམར་གཟུགས་རིང་ཁྲུ་དྲུག་ཅན་དེ་ལྕམ་སྐུ་མ་
རེད་ཅེས་ང་ལ་ཤོད་དང་། གང་ཡིན་ཟེར་ན། ངས་ལྕམ་སྐུ་ཞིག་གི་སྐོར་ཐོས་དུས་
ངས་དེ་སུ་ཡིན་ཤེས་ཀྱི་ཡོད། དེ་ནས་ཁྱེད་རང་། ཁྱེད་རང་ནི་ང་ལ་ཐུག་ཚད་ཚང་མ་
ཇི་བཞིན་སྨད་འཚོང་མའི་ཚོང་བདག་ངོ་མ་ཞིག་རེད། མི་ཚང་མ་སྨད་འཚོང་མའི་
ཚོང་བདག་རེད།”
“ཋེར་རེ། ཉོན་དང་། ང་སྨད་འཚོང་མའི་ཚོང་བདག་ཅིག་མིན། ངས་ཡེ་ཤུའི་
གསུང་རབ་དཔང་ལ་བཙུགས་ནས་མནའ་བསྐྱལ། ང་སྨད་འཚོང་མའི་ཚོང་བདག་
ཅིག་མིན། ག་རེ་བྱས་ནས་ང་སྨད་འཚོང་མའི་ཚོང་བདག་ཅིག་བྱེད་དགོས་རེད། ངའི་
སེམས་འཁོར་ས་ཉག་ཅིག་ནི་ཁྱེད་རང་ཡིན།"
“དུས་ཡུན་ཧྲིལ་པོར་ངས་ང་རང་བུ་ཡག་པོ་ཞིག་ལ་ཐུག་བྱུང་བསམས་སོང་། ང་
ཧ་ཅང་དགའ་བྱུང་། ངས་ང་ལ་འཁྱུད་དེ་ཁེར་བཤད་བྱས་པ་ཡིན། ཨང་། སྨད་འཚོང་
མའི་ཚོང་བདག་མ་ཡིན་པའི་བུ་ཡག་པོ་ཞིག་རེད་ཨང་།"
"ཋེར་རེ།" ངས་རང་གི་བླ་སྲོག་ཡོངས་སུ་རྫོགས་པ་དང་བཅས་རེ་སྐུལ་ཞུས་
པ་ཡིན། "ཐུགས་རྗེས་གཟིགས་ང་ལ་མཉན་ནས་ང་ཤེས་པ་ཞིག་གནོངས་དང་། ང་
སྨད་འཚོང་མའི་ཚོང་བདག་ཅིག་མིན།” ཆུ་ཚོད་གཅིག་གི་སྔོན་ལ་ངས་མོ་རང་སྨད་
འཚོང་མ་ཞིག་རེད་དྲན་པ་རེད། དེ་ཇི་འདྲའི་སྐྱོ་པོ་ཞིག་རེད། སྨྱོ་སེམས་ཀྱིས་ཁེངས་
པའི་ང་ཚོའི་སེམས་གཉིས་ཀྱི་གོ་ས་བསྣོལ་བ་རེད། ཨོ། སྐྱི་གཡའ་བའི་མི་ཚེ་ཞིག
ངས་ཞུ་བ་འཐེན་ཅིང་སྡུག་སྐད་བརྒྱབ། དེ་ནས་ང་ཁོང་ཁྲོ་ལངས་ཤིང་། ངས་མེག་
སི་ཁོའི་སྨད་འཚོང་མ་གླེན་མ་ཆུང་ཆུང་ཞིག་ལ་ཞུ་བ་འཐེན་གྱིན་ཡོད་པ་དེ་ངོས་
ཟིན་བྱུང་། ངས་མོ་ལའང་ལབ་པ་ཡིན། ངས་མ་ཤེས་གོང་དེ་ལ་ངས་མོའི་བསིལ་
ལྷམ་དམར་པོ་ཡར་བླངས་ཤིང་ཁྲུས་ཁང་གི་སྒོ་ལ་གཡུགས་འདུག་ཅིང་། ངས་མོ་ལ་
རྒྱུགས་ཤིག་ལབ་པ་ཡིན། "དེ་ལྟར་བྱོས། ཐོན་ཞིག” ང་གཉིད་ཁུག་ནས་དེ་བརྗེད་པར་
བྱེད་དགོས། ང་ལ་ནི་ང་རང་ཉིད་ཀྱི་མི་ཚེ་སྟེ། དུས་གཏན་གྱི་ང་རང་རང་གི་སྐྱོ་ཞིང་
ཧྲུལ་པོ་ཡིན་པའི་མི་ཚེ་དེ་ཡོད། ཁྲུས་ཁང་ནང་དུ་ཧ་ཅང་ཁུ་སིམ་མེར་འདུག ངས་
གྱོན་པ་ཕུད་དེ་ཉལ་སར་འཛུལ་བ་ཡིན།
ཁེར་རེ་ཡི་མིག་གཉིས་ནས་དགོངས་དག་གི་མིག་ཆུ་དང་བཅས་ཁྲུས་ཁང་ནས་
ཕྱིར་ཐོན་སོང་། མོའི་དྲང་ཞིང་ཁྱད་མཚར་བའི་སེམས་ཆུང་ཆུང་དེས་སྨད་འཚོང་
མའི་ཚོང་བདག་ཅིག་ཡིན་ན་བུད་མེད་ཅིག་གི་ལྷམ་རྣམས་སྒོའི་ངོས་ལ་མི་འཕེན་
པ་དང་། མོ་རང་ལ་རྒྱུགས་ཤིག་མི་ལབ་པའི་བདེན་པ་དེ་གཏན་འཁེལ་བྱས་འདུག
སྙིང་རྗེ་བའི་ཁུ་སིམ་ཞིག་དང་གུས་བཀུར་ཞུ་བའི་རྣམ་པ་ཞིག་གི་འོག་ནས་མོས་
རང་གི་གྱོན་པ་རྣམས་འཕུད་ཅིང་། མོའི་ལུས་པོ་ཆུང་ཆུང་དེ་ངའི་འཁྲིས་ཀྱི་ཉལ་
ཆས་འོག་ཏུ་བཅུག་སོང་། དེ་ནི་རྒུན་འབྲུམ་ནང་བཞིན་སྨུག་པོ་ཞིག་རེད། ངས་མོའི་
ལྷུམས་ནས་བྱིས་པ་བཏོན་པའི་རྨ་ཤུལ་ཡོད་སའི་གྲོད་པ་ཤ་ཚ་མོ་དེ་མཐོང་བྱུང་ལ།
མོའི་དཔྱི་མགོ་གཉིས་དེ་ཆེས་ཕྲ་བོ་ཡིན་སྟབས་གཤགས་ནས་ཁ་མ་ཕྱེས་བར་བྱིས་
པ་ཞིག་འདོན་མ་ཐུབ་པ་རེད། མོའི་རྐང་པ་གཉིས་ནི་དབྱུག་པ་ཕྲ་མོ་གཉིས་དང་
མཚུངས། མོ་ནི་ཁྲུ་བཞི་དང་སོར་བརྒྱད་ཙམ་རེད། ངལ་ཞིང་དུབ་པའི་ཞོགས་ཀའི་
མཛེས་སྡུག་ཁྲོད་དུ་ངས་མོ་ལ་ཆགས་པ་སྤྱད་པ་ཡིན། དེ་ནས། ཨ་ཐང་ཆད་པའི་ལྷ་
དང་ལྷ་མོ་གཉིས་ལྟ་བུ་ཞིག་ཅི་བྱ་གཏོལ་མེད་ཀྱི་ཚུལ་གྱིས་ཨེལ་ཨེའི་གྲོང་ཁྱེར་གྱི་
བང་ཁྲི་ཞིག་གི་སྟེང་དུ་ལུས་པ་དང་། ཁོང་ཚོས་ལྷན་ཅིག་ཏུ་མི་ཚེའི་ནང་གི་བར་ཐག་
ཉེ་ཤོས་དང་ཧ་ཅང་ཞིམ་ཤོས་ཀྱི་དངོས་པོ་དེ་རྙེད་པ་རེད། ང་ཚོ་གཉིད་ལ་ཤོར་ཞིང་ཕྱི་
དྲོའི་འཕྱི་པོ་བར་དུ་གཉིད་དུ་ཡུར་འདུག

ལེའུ་བཅུ་གསུམ་པ།

བཟང་ངན་གང་ལྟར་ཡང་དེའི་རྗེས་ཀྱི་ཉི་མ་བཅོ་ལྔའི་རིང་ལ་ང་ཚོ་མཉམ་དུ་ཡོད།
ང་ཚོ་གཉིད་ལས་སད་པ་དང༌། ང་ཚོས་ནེའུ་ཡོག་ལ་རླངས་འཁོར་སྒུག་བསྐྱོད་ཀྱིས་
འགྲོ་རྒྱུའི་ཐག་བཅད་ཅིང་། མོ་ནི་ནེའུ་ཡོག་གྲོང་ཁྱེར་དུ་ངའི་དགའ་རོགས་ཆགས་རྒྱུ་
ཡིན་པ་རེད། ངས་ཌིན་དང་མེ་རི་ལུ། དེ་མིན་གྱི་མི་གཞན་ཚང་མ་དང་ལྷན་དུ་ཆེས་
རྒོད་པའི་རྙོག་འཛིང་གི་དུས་སྐབས་ཤིག་སྟེ་དུས་སྐབས་གསར་པ་ཞིག་གི་འཆར་
སྣང་ཞིག་བསྒོམས་པ་ཡིན། ཐོག་མར་ང་ཚོས་འགྲུལ་བཞུད་འདིའི་ཆེད་དུ་སྒོར་མོ་
གསོག་སླད་ལས་ཀ་བྱེད་དགོས་ཡོད། ཋེར་རེ་ལ་ནི་ང་ལ་ཡོད་པའི་སྒོར་མོ་ཉི་ཤུ་དེ་
སྤྱད་ནས་འཕྲལ་དུ་མགོ་འཛུགས་རྒྱུར་འདོད་པ་འདུག ང་དེ་ལ་དགའ་མ་བྱུང་
ལ། དེ་ནས་དམྱལ་བ་གླེན་པ་ཞིག་དང་འདྲ་བར་ངས་དཀའ་ངལ་དེའི་སྐོར་ལ་ཉིན་
གཉིས་ལ་བསམ་གཞིགས་བྱས་པ་ཡིན། དུས་མཚུངས་སུ་ངེད་ཀྱི་སྒོར་མོ་བཅུ་ལྷག་
ཙམ་ལས་མ་ལུས་པའི་བར་དུ། སྤྱི་ཐབ་དང་ཆང་ཁང་དག་ཏུ། ངས་རང་གི་མི་ཚེའི་
ནང་དེ་སྔོན་མཐོང་མ་མྱོང་བའི་ཨེལ་ཨེའི་ཚགས་པར་སྨྱོན་པ་དེ་ཚོའི་སྟེང་གི་ལས་
ཀ་བ་གླ་བའི་ཁྱབ་བསྒྲགས་རྣམས་བཀླགས་ཤིང་བསྡད། ང་ཚོ་གཉིས་ནི་ང་ཚོའི་
མགྲོན་ཁང་གི་ཁང་མིག་ཆུང་ཆུང་དེར་ཧ་ཅང་སྐྱིད། ང་གཉིད་ཁུག་མི་ཐུབ་པའི་
རྐྱེན་གྱིས་མཚན་གྱི་དཀྱིལ་ལ་ང་ཡར་ལངས་ཤིང་། ཉལ་རས་དེ་གཅེས་ཕྲུག་མའི་
ཕྲག་པ་སྨུག་པོ་གཅེར་བུ་དེའི་སྟེང་གཡོགས་ནས། ཨེལ་ཨེ་ཡི་མཚན་མོ་ལ་རྟོག་
ཞིབ་བྱས། འདི་ནི་ཇི་འདྲའི་གདུག་རྩུབ་ཆེ་ཞིང་ཚ་བ་ཆེ་ལ། ཉེན་བརྡའི་དུང་སྐད་
སྒྲོག་པའི་མཚན་མོ་ཞིག་རེད་ཨང་། སྲང་ལམ་གྱི་ཕར་ཕྱོགས་དེ་ག་རང་ལ་རྙོག་དྲ་
བྱུང་འདུག གླ་གཏོང་ཁང་གོག་རྙིང་རལ་ཞིག་ཡོད་པ་དེ་ནི་གོད་ཆག་ལྟ་བུ་ཞིག་གི་
གནས་ཆགས་འདུག འོག་དེར་ཉེན་རྟོག་པའི་རླངས་འཁོར་བཀག་སོང་ལ། ཉེན་
རྟོག་པ་རྣམས་ཀྱིས་སྐྲ་མདོག་དཀར་སྐྱ་ཡིན་པའི་རྒད་པོ་ཞིག་ལ་འདྲི་བརྩད་བྱེད་
ཀྱིན་འདུག ཁང་པའི་ནང་ལོགས་ནས་ངུ་ཅོར་འདོན། ངས་ངེད་ཀྱི་མགྲོན་ཁང་གི་
ནེ་འོན་གློག་སྒྲོན་གྱི་སིར་སྒྲ་དང་ཆབས་གཅིག་ཏུ་ཡོད་ཚད་གོ་ཐུབ་ཀྱི་འདུག ངའི་
མི་ཚེར་འདི་ལས་སེམས་སྐྱོ་བ་ཞིག་ཡོང་མ་མྱོང་། ཨེལ་ཨེ་ནི་ཨ་མེ་རི་ཀའི་གྲོང་ཁྱེར་
རྣམས་ཀྱི་ཆེས་གདུག་རྩུབ་ཅན་དང་ཆེས་ཁེར་རྐྱང་དེ་རེད། ནེའུ་ཡོག་ལ་དགུན་ཁའི་
སྐབས་སུ། དཀོན་མཆོག ཆེས་སྡུག་པའི་གྲང་ངར་ཡོད་མོད། སྲང་ལམ་འགའ་ཞིག་
གི་ཕྱོགས་ག་གེ་མོ་ན་ཁྱད་མཚར་བའི་སྤུན་གྲོགས་ཀྱི་ཚོར་བ་ཞིག་ཡོད་པ་རེད། ཨེལ་
ཨེ་གྲོང་ཁྱེར་ནི་ནགས་ཚལ་སྟུག་པོ་ཞིག་རེད།
མེན་ལམ་ཁའི་ལྷོ་ཕྱོགས་དེ་ན་གློག་འོད་སྣ་ཚོགས་དང་རྒོད་པོ་སྣ་ཚོགས་
འཛོམས་པའི་བསྐོར་བསྐྱོད་སྒྱུ་མའི་འཁྲབ་སྟོན་གྱི་སྒར་ཆེས་ཡག་པོ་ཞིག་འདུག
དེར་ཋེར་རེ་དང་ངེད་གཉིས་ཀྱིས་རྒྱུ་མ་ཚ་པོ་ཞེས་པའི་ཁ་ཟས་དང་ལྷན་དུ་འཆམ་
འཆམ་བྱས་པ་ཡིན། འཇུར་རྟ་ཡུ་རིང་གོན་པའི་ཉེན་རྟོག་པ་རྣམས་ཀྱིས་ཧ་ལམ་སྲང་
ཟུར་ཡོད་ཚད་ན་མི་རྣམས་སྔོག་བཤེར་བྱེད་ཀྱིན་འདུག ལུང་པ་འདིའི་ཧ་ཅང་ཕམ་
ཤོས་ཀྱི་མི་རྣམས་ནི་ཟུར་གྱི་རྐང་ལམ་དག་ན་འཛོམས་འདུག དེ་དག་ཚང་མ་ནི་ཁ་
ལི་ཧྥོར་ནི་ཡའི་ལྷོ་ཁུལ་གྱི་སྐར་མ་ལྷོད་ལ་འཇམ་པ་དག་གི་འོག་ཏུ་ཡོད་ལ། སྐར་
མ་དེ་དག་ཀྱང་དངོས་གནས་ཨེལ་ཨེ་གྲོང་ཁྱེར་དེ་ཉིད་ཡིན་པའི་བྱེ་ཐང་གི་སྒར་ཆེན་
པོ་འདིའི་འོད་སྨུག་པོའི་འཁོར་ལོ་ཞིག་གི་ནང་དུ་ཐིམ་འདུག ཁྱེད་ཀྱིས་རླུང་བུའི་
ནང་འཐུལ་བའི་ཇའི་དྲི་མ་དང་། རྩྭའི་དྲི་མ། ངས་སོ་མ་ར་ཛ་བཤད་ཀྱི་ཡོད། དེ་དང་
མཉམ་དུ་སི་པཱན་ཅན་གྱི་སྲན་མའི་དྲི་མ་དང་ཆང་གི་དྲི་མ་བཅས་ཚོར་ཐུབ་ཀྱི་
འདུག སྦི་རག་ཆང་ཁང་རྣམས་ནས་བྷབ་ཅེས་པའི་རོལ་དབྱངས་ཆེས་རྒོད་པོ་དེ་
མཆེད་ཡོང་ལ། དེ་དག་ནི་ཨ་མེ་རི་ཀའི་མཚན་མོ་ཡི་ཕྱུགས་རྫི་རྣམས་ཀྱི་བྲོ་དང་བྲོ་
རིགས་བྷུ་གྷི་ཝུ་གྷི་ཞེས་པ་སོགས་རིགས་ཡོད་ཚད་ཀྱི་རོལ་དབྱངས་སྣ་འཛོམས་དང་
འདྲེས་འདུག མི་ཚང་མ་ནི་སྐུ་ཞབས་ཧེ་སེལ་ཡིན་པ་ལྟར་སྣང་། བྷབ་བྲོའི་ཞྭ་མོ་ཐོད་
ལེབ་གོན་ཞིང་ཨག་ཚོམ་ཅན་གྱི་མི་ནག་རྒོད་པོ་རྣམས་འཁྲིས་ནས་དགོད་བཞིན་
ཕྱིན་སོང་ལ། དེ་ནས་ནེའུ་ཡོག་ནས་འཕྲེད་ལམ་ ༦༦ པ་བརྒྱུད་དེ་ཐད་ཀར་ཡོང་
བའི་སྐྲ་རིང་རྐྱལ་སྟོང་ཕམ་པར་གྱུར་བ་རྣམས་དང་། དེ་ནས་ཐ་མག་སྦག་ཆ་ལག་ཏུ་
བཟུང་ནས་ཕ་ལ་ཛ་ཞེས་པའི་སྤྱི་གླིང་གི་སྡོད་སྟེགས་ལ་འགྲོ་བཞིན་པའི་བྱེ་ཐང་གི་
ཙིག་རྒན་ཁྲམ་པ་རྣམས། དེ་ནས་[ཡེ་ཤུའི་ཆོས་ལུགས་]མེ་ཐོ་ཌི་སི་ཋིའི་ཆོས་དཔོན་
ཕུ་ཐུང་ལྷུག་ལྷུག་ཅན་རྣམས་དང་། དེ་ནས་མཚམས་མཚམས་ལ་རང་བྱུང་བྱིས་པ་
ཞེས་འབོད་པའི་དྲང་སྲོང་རྒྱ་ཡོད་པ་བསིལ་ལྷམ་གོན་པ་བཅས་ཕྱིན་སོང་། ང་དེ་
ཚོ་ཚང་མ་ལ་ཐུག་ན་འདོད་ཅིང་མི་ཚང་མ་ལ་སྐད་ཆ་བཤད་ན་འདོད། འོན་ཀྱང་
ཁེར་རེ་དང་ང་གཉིས་མཉམ་དུ་སྒོར་རྡོག་ཅིག་འཚོལ་བ་ལ་ཧ་ཅང་བྲེལ་ནས་ཡོད།
ང་ཚོ་ཧོ་ལི་ཝུད་ལ་ཕྱིན་ཏེ་སྲང་ལམ་སན་སེ་ཋི་དང་ཝིན་བསྣོལ་མཚམས་ན་
ཡོད་པའི་སྨན་ཚོང་ཁང་ཞིག་ནས་ལས་ཀ་བྱེད་ཐབས་བྱས། ད་ཆ་འདི་ན་གནས་ཚུལ་
ཡ་མ་བརླ་ཞིག་འདུག་ཡ། མཚོ་ངོགས་ཀྱི་གྲོང་སྡེ་ནས་ཡོང་བའི་རླངས་འཁོར་རྙིང་
གོག་དག་ལས་མར་བབ་པའི་ཁྱིམ་མི་འབོར་ཆེན་ཞིག་ཟུར་གྱི་རྐང་ལམ་གྱི་གཡས་
གཡོན་དུ་ལངས་ནས་བསྡད་དེ་གློག་བརྙན་འཁྲབ་མཁན་གྲགས་ཅན་འདྲ་བོ་ཞིག་
མཐོང་རྒྱུར་ཅེར་བཞིན་འདུག གློག་བརྙན་འཁྲབ་མཁན་དེ་ཁྱོན་ནས་བསླེབས་མ་
སོང་། རླངས་འཁོར་ལེ་མོ་བཟིན་ཞིག་འགྲོ་དུས་ཁོང་ཚོ་དགའ་སྣང་གིས་དཀྱོགས་
ནས་དེ་ལ་བརྒྱུགས་ཏེ་མགོ་སྒུར་ནས་བལྟས། མིག་ཤེལ་ནག་པོ་གོན་པའི་མི་སྣ་ཞིག་
རྒྱན་ཆས་སྤྲས་པའི་སྐྲ་སེར་མ་ཞིག་དང་ལྷན་དུ་ནང་ལ་བསྡད་འདུག "ཌོན་ ཨ་མེ་
ཆེ་རེད། ཌོན་ ཨ་མེ་ཆེ་རེད།” “མ་རེད། ཇོར་ཇི་ མུར་ཧྥེ་རེད། ཇོར་ཇི་ མུར་ཧྥེ་རེད།”
ཁོང་ཚོས་ཕན་ཚུན་ལ་ལྟ་བཞིན་འཐོམ་མེར་ཡར་འགྲོ་མར་འགྲོ་བྱེད། ཧོ་ལི་ཝུད་
ལ་ཕྱུགས་རྫི་འཁྲབ་ཏུ་ཡོང་བའི་མཚན་མཐུན་འཁྲིག་སྤྱོད་པའི་བུ་རྫིག་པོ་འགའ་
ཡིས་རང་གི་མཛུབ་རྩེ་སྙིང་རྗེ་མོ་དེས་རང་གི་མིག་སྤུ་རློན་པ་བཟོ་བཞིན་གཡས་
གཡོན་དུ་གོམ་བགྲོད་བྱས་སོང་། འཇིག་རྟེན་སྟེང་གི་སྨན་ཆུང་བུ་མོ་ཡིད་དུ་འོང་
ཤོས་འགའ་ཡིས་དོར་མ་ལྷུག་ལྷུག་གོན་ཏེ་ཚུར་བསླེབས་སོང་། ཁོང་ཚོ་ནི་གྲགས་
ཅན་འཁྲབ་སྟོན་པ་བྱེད་རྒྱུའི་ཆེད་ཚུར་ཡོང་ཞིང་། ཁོང་ཚོ་ནི་མཐའ་མ་དེར་རླངས་
བ་རེད། ཋེར་རེ་དང་ངེད་གཉིས་ཀྱིས་རླངས་འཁོར་ནང་ནས་གློག་བརྙན་ལྟ་བ་ཞེས་
འཁོར་ནང་ནས་གློག་བརྙན་ལྟ་བ་ཞེས་པའི་གློག་བརྙན་ཁང་གི་ལས་ཀ་ཞིག་ལ་ལྷུང་
པའི་གློག་བརྙན་ཁང་དག་གི་ནང་དུ་ལས་ཀ་ཐོབ་ཐབས་བྱས། ཕྱོགས་གང་ནའང་
རེ་བ་མི་འདུག ཧོ་ལི་ཝུད་ བྷོ་ལི་ཝརད་ལམ་ཆེན་ནི་དགའ་སྣང་གིས་ཁེངས་པའི་
རླངས་འཁོར་གྱི་སྐད་སྒྲ་དང་བཅས་ཧ་ཅང་བཟང་། རླངས་འཁོར་བརྡབས་སྐྱོན་ཆུང་
གྲས་རིགས་ནི་མ་མཐའ་ལའང་སྐར་མ་རེའི་ནང་ཐེངས་རེ་ཡོད་ཅིང་། མི་ཚང་མ་ཏ་
ལའི་ཤིང་སྡོང་ཐག་རིང་ཤོས་དེ་དང་དེའི་ཕར་རྒྱབ་ཀྱི་ཕྱོགས་ལ་རྒྱུགས་ཏེ་འགྲོ་བཞིན་
ཡོད་ལ། ཕར་རྒྱབ་དེ་ནི་བྱེ་ཐང་དང་སྟོང་པ་སྟོང་རྐྱང་ཡིན། ཧོ་ལི་ཝུད་ཀྱི་ཇོ་ཇོ་ཡིན་
སྐད་པ་དེ་དག་ནི་ཟ་ཁང་རྫིག་པོ་དག་གི་མདུན་དུ་ལངས་ཏེ། ནེའུ་ཡོག་གི་ཇེ་ཁོབ་
ཀྱི་མཚོ་འགྲམ་དུ་ཡོད་པའི་བྷི་རོ་ཌི་ཝེ་ལམ་ཆེན་གྱི་ཇོ་ཇོ་ཆེ་གེ་མོ་བ་དག་གིས་བྱེད་
པ་ཇི་བཞིན་རྩོད་པ་རྒྱག་གི་འདུག ཁྱད་པར་གཅིག་ནི་འདི་ལ་ཁོང་ཅག་གིས་གྱོན་
ཆས་ཆ་འགྲིག་ཡང་མོ་དག་གོན་ཅིང་། ཁ་བརྡ་ནི་ཚུལ་འཆོས་ཀྱི་རྣམ་པ་ཅན་རེད།
གཟུགས་རིང་ཞིང་སྐམ་རིད་ཅན་གྱི་ཆོས་ཁྲིད་པ་དག་འདར་འདར་གྱིས་ཕྱིན་སོང་།
སྐད་ཅོར་རྒྱག་པའི་བུད་མེད་རྒྱགས་པ་དག་གིས་དྲི་བ་ཆུང་ཆུང་གི་འགྲན་བསྡུར་
དག་ལ་བང་སྒྲིག་ཆེད་བྷོ་ལི་ཝརད་ལམ་ཆེན་འཕྲེད་དུ་བཅད་དེ་བརྒྱུགས་སོང་། ངས་
གྲགས་ཆེན་ཇེར་རེ་ ཁོ་ལོན་ན་ཡིས་བྷིའུ་ཁ་མོ་ཋོར་ཞེས་པའི་རླངས་འཁོར་བཙོང་
ས་ནས་རླངས་འཁོར་ཞིག་ཉོ་བཞིན་པ་མཐོང་བྱུང་ལ། ཁོང་གིས་རྒྱ་ཆེ་བའི་ཤེལ་
སྒོའི་རྩིག་པའི་ནང་ལོགས་སུ་རང་གི་ཨ་ར་མཐུག་པོ་དེ་ལ་མཛུབ་མོས་བྱིལ་བྱིལ་
བྱེད་བཞིན་འདུག ཁེར་རེ་དང་ངེད་གཉིས་ཀྱིས་གྲོང་ཁྱེར་དཀྱིལ་གྱི་སྤྱི་ཐབ་ཅིག་ཏུ་
ཁ་ལག་ཟས་ཤིང་། དེ་ལ་བྲག་ཕུག་ཅིག་གི་རྣམ་པ་ཡོད་པའི་རྒྱན་སྤྲས་བྱས་འདུག་
ལ། ལྕགས་ཀྱི་བྱིའུ་ཊི་ཏི་ཞེས་འབོད་པ་རྣམས་གང་ས་ནས་འབུར་དུ་ཐོན་ཡོང་། ལྷ་
སྲུང་དང་ཝུ་བ་ཅན་གྱི་ཆུ་ལྷ་སྟེ་ནེབ་ཆུན་ཞེས་པའི་འཕོངས་རིས་རྡོ་བརྐོས་ཆེན་
པོ་དག་འདུག མི་རྣམས་ཀྱིས་རྦབ་ཆུ་དག་གི་གཡས་གཡོན་ནས་ཡིད་སྐྱོ་བའི་ཟས་
ལ་རོལ་ཅིང་། མཚོའི་སྡུག་བསྔལ་དང་ལྷན་དུ་ཁོང་ཚོའི་ངོ་གདོང་དག་ནི་ལྗང་
ཁུ་རེད། ཨེལ་ཨེ་ནང་གི་ཉེན་རྟོག་པ་ཚང་མ་ནི་[ཕྱུག་མོ་རྒན་མོས་གླས་པའི་]ཕོ་
གསར་རྫིག་པོ་གྷི་གྷོ་ལོ་ཞེས་གྲགས་པ་དང་འདྲ་ལ། ངོ་མ་བཤད་ན་ཁོང་ཚོ་ནི་ཨེལ་
ཨེ་ལ་གློག་བརྙན་འཁྲབ་ཏུ་ཡོང་བ་རེད། མི་ཚང་མ་དང་། མཐའ་ན་ང་ཡང་ཨེལ་ཨེ་
ལ་གློག་བརྙན་འཁྲབ་ཏུ་ཡོང་བ་རེད། ཁེར་རེ་དང་ངེད་གཉིས་ཀྱིས་མཐའ་ན་རེ་བ་
ཙམ་ཡང་མེད་ནའང་རང་རང་གི་ཕམ་པའི་རང་བཞིན་ལ་འཇིགས་སྣང་གཏན་ནས་
མེད་མཁན་གྱི་ཕམ་པའི་མི་རབས་དེའི་ཆང་སྟེགས་ཞབས་ཞུ་བའི་བུ་རྣམས་དང་བུ་
མོ་མཛེས་མ་རྣམས་ཀྱི་ཁྲོད་དུ་མེན་ལམ་ཁའི་ལྷོ་ཕྱོགས་སུ་ལས་ཀ་འཚོལ་རྒྱུ་དེ་ཇེ་
ཉུང་ལ་བཏང་བ་ཡིན། ང་ཚོ་ལ་ད་དུང་སྒོར་མོ་བཅུ་ཡོད།
“ཁོ་རེ། ང་ངའི་སྲིང་མོའི་རྩ་རུ་གྱོན་པ་ལེན་དུ་འགྲོ་རྒྱུ་ཡིན་ལ། དེ་ནས་ང་ཚོས་
ནེའུ་ཡོག་ལ་རླངས་འཁོར་སྒུག་བསྐྱོད་བྱེད།" ཋེར་རེ་ཡིས་དེ་ལྟར་ལབ་སོང་། “ཁོ་རེ།
འགྲོ ད་ནི་འདི་བྱེད། 'ཁྱེད་ཀྱིས་གཞས་འཁྲབ་མ་ཤེས་ན། ངས་ཁྱེད་ལ་འཁྲབ་སྟངས་
སློབ།" ཚིག་མཐའ་མ་དེ་མོ་རང་གི་གཞས་ཚིག་ཅིག་རེད་ལ་རྟག་པར་གཞས་དེ་ལེན་
བསྡད་ཀྱི་འདུག ང་ཚོ་ཨ་ལ་མེ་ཌ་འཕྲེད་ལམ་གྱི་རྒྱབ་ལོགས་ཤིག་ན་ཡོད་པའི་
མེག་སི་ཁོའི་སྤྱིལ་ཁང་ཆུང་ཆུང་རྣམས་ཀྱི་ཁྲོད་ན་ཡོད་པའི་མོའི་སྲིང་མོའི་ཁང་པར་
བརྒྱུགས་པ་ཡིན། ངས་མེག་སི་ཁོའི་ཐབ་ཚང་འགའ་ཡོད་པའི་རྒྱབ་ཀྱི་སྲང་ལམ་མུན་
ནག་ཅན་དེར་བསྒུགས་པ་ཡིན། གང་ཡིན་ཟེར་ན། མོའི་སྲིང་མོས་ང་མི་མཐོང་བའི་
ཇུས་བཏིང་ཡོད་པ་རེད། ཁྱི་འགའ་བརྒྱུགས་ནས་ཕྱིན་སོང་། དེར་གློག་སྒྲོན་ཆུང་
ཆུང་ཡོད་པ་དག་གིས་ཙི་ཙི་ཅན་གྱི་སྲང་ལམ་ཆུང་ཆུང་དེ་མཐོང་བར་བྱེད། འཇམ་
ཞིང་དྲོ་བའི་མཚན་མོ་འདིར་ཋེར་རེ་དང་མོའི་སྲིང་མོ་གཉིས་ཀྱིས་ཁ་རྩོད་རྒྱག་པ་དེ་
ངས་གོ་ཐུབ་ཀྱི་འདུག ང་ནི་གང་ཡིན་ཡང་གྲ་སྒྲིག་ཨང་གསར་ཡིན།
ཁེར་རེ་ཕྱིར་ཐོན་བྱུང་ལ། ངའི་ལག་པ་ནས་འཇུས་ཏེ་འཕྲེད་ལམ་དཀྱིལ་མའམ་
སན་ཋི་རལ་ ཨེ་ཝི་ནེའུ་ལ་ཁྲིད་སོང་། དེ་ནི་ཨེལ་ཨེ་ཡི་ཤ་མདོག་ཅན་ཏེ་མི་དཀར་
མིན་པའི་མི་རིགས་འཛོམས་སའི་ལམ་ཁ་ལྟེ་བ་དེ་རེད། དེ་ནི་ཇི་འདྲའི་ས་ཆ་རྒོད་
པོ་ཞིག་རེད། བྱ་ཁང་རྣམས་ནི་རོལ་དབྱངས་སྒྲ་སྒམ་ནང་ལ་འཇུག་ཐུབ་ཙམ་ཞིག་གི་
ཚད་རེད་འདུག་ལ། རོལ་དབྱངས་སྒྲ་སྒམ་གྱིས་བྷུ་ལུ་ཞེས་པའི་སྐྱོ་བའི་རོལ་དབྱངས་
དང་། བྷབ་རོལ་དབྱངས། ཇམ་ཕི་རོལ་དབྱངས་མ་གཏོགས་ཅི་ཡང་མི་སྒྲོག ང་ཚོ་གླ་
གཏོང་ཁང་པ་ཞིག་ལ་སྐས་འཛེགས་རྫོར་པོ་དེ་བརྒྱུད་ནས་ཡར་སོང་བ་དང་། ཋེར་
རེ་ཡི་གྲོགས་མོ་མར་གྷ་རི་ན་ཡི་སྡོད་ཤག་ལ་བསླེབས་བྱུང་། གྲོགས་མོ་འདིས་ཋེར་རེ་
ལ་སྨད་གོས་ཤིག་དང་ལྷམ་ཆ་གཅིག་ཆད་ཡོད་པ་རེད། མར་གྷ་རི་ན་ནི་དཀར་ནག་
འདྲེས་མའི་བུ་མོ་ཡིད་དུ་འོང་བ་ཞིག་རེད། མོའི་ཁྱོ་ག་ནི་ནག་པོ་སོལ་བ་འདྲ་པོ་ཞིག་
དང་བཟང་པོ་ཞིག་རེད། ང་ལ་སྣེ་ལེན་ཚུལ་བཞིན་དུ་བྱེད་ཕྱིར་ཁོང་འཕྲལ་དུ་ཕྱི་ལ་
བརྒྱུགས་ནས་ཨ་རག་ཤེལ་དམ་བཞི་ཆ་གཅིག་ཅན་ཞིག་འཁྱེར་ཡོང་སོང་། ངས་དེའི་
རིན་གྱི་ཆ་ཞིག་སྤྲོད་ཐབས་བྱས་མོད་ཁོང་གིས་མིན་ལབ་བྱུང་། ཁོང་ཚོར་བྱིས་པ་
ཆུང་ཆུང་གཉིས་འདུག བྱིས་པ་ཚོས་ཉལ་ཁྲིའི་སྟེང་ནས་མཆོང་ལྡིང་རྒྱག་གི་འདུག་
ལ། དེ་ནི་ཁོང་ཅག་གི་རྩེད་མོ་རྩེ་ས་དེ་རེད། ཁོང་ཚོས་ལག་པ་གཉིས་ཀྱིས་ང་ལ་
འཁྱུད་ཅིང་། ཡ་མཚན་བཞིན་ང་ལ་བལྟས། སན་ཋི་རལ་ ཨེ་ཝི་ནེའུ་ཡི་ལམ་ཁ་དེར་
སྦིར་སྒྲ་གྲག་པའི་མཚན་མོ་རྒོད་པོ་སྟེ། [ཇེ་ཛི་རོལ་གཞས་པ་]ཧམ་ཕི་ཡི་རོལ་དབྱངས་
“འཕྲེད་ལམ་དཀྱིལ་མའི་ཞབས་བྲོ་”ཞེས་པ་དེ་ཕྱི་རོལ་ནས་ལྡིར་སྒྲ་དང་སྦིར་སྒྲ་དང་
བཅས་སྒྲོག་པའི་མཚན་མོ་དེ་རེད། ཁོང་ཚོས་ཚོམས་ཆེན་གྱི་ནང་ནས་གླུ་དབྱངས་
ལེན་ལ། ཁོང་ཚོའི་སྒེའུ་ཁུང་རྣམས་བརྒྱུད་ནས་དམྱལ་བ་ཡ་མེད་བྱེད་པ་དང་ཕྱི་
རོལ་ཏུ་བལྟ་བ་དང་བཅས་གླུ་དབྱངས་ལེན། ཋེར་རེ་ལ་མོའི་གྱོན་པ་རག་བྱུང་ལ་ང་
ཚོས་བདེ་མོ་ཞེས་ལབ་པ་ཡིན། ང་ཚོ་བྱ་ཁང་ཞིག་ལ་མར་ཕྱིན་ཅིང་། རོལ་དབྱངས་
སྒྲ་སྒམ་སྟེང་ནས་རོལ་ཆའི་འཁོར་ཐག་ཅིག་བཏང་བ་ཡིན། མི་ནག་གཉིས་ཀྱིས་ངའི་
རྣ་བ་ལ་ཇའི་[ཉལ་ཐ་]སྐོར་ཤུབ་བཤད་བྱས་བྱུང༌། ངས་འགྲིག་གི་རེད། འཁྱེར་ཤོག་
ལབ་པ་ཡིན། གསང་བའི་འབྲེལ་ཐག་དེ་བསླེབས་ཤིང་འོག་ཁང་གི་གསང་སྤྱོད་
ལ་འགྲོ་དགོས་པའི་བརྡ་བརྒྱབ་བྱུང་། དེར་ང་གླེན་པའི་ཚུལ་གྱིས་གཡས་གཡོན་དུ་
ལངས་བསྡད་དུས་ཁོས་བཤད་རྒྱུར། “དེ་ལེན་རོགས། དེ་ལེན་རོགས།” ཟེར།
“ག་རེ་ལེན་རོགས།” ངས་ལབ་པ་ཡིན།
ཁོང་ལ་ངའི་སྒོར་མོ་ནི་རག་ཡོད། ཁོས་ཐང་ལ་མཛུབ་སྟོན་བྱེད་རྒྱུར་སྐྲག་འདུག
དེ་ན་ཐང་ཞིག་མི་འདུག འོག་ཁང་ཙམ་ཞིག་རེད། དེ་ན་སྐྱག་པ་སྨུག་པོའི་དུམ་བུ་
ཞིག་དང་འདྲ་བ་ཞིག་བཞག་འདུག ཁོང་གིས་རྒྱུ་མཚན་མེད་པར་གཟབ་གཟབ་
བྱེད་ཀྱི་འདུག “ངས་ང་རང་རང་ལ་ལྟ་སྐྱོང་བྱེད་དགོས་ཡོད། བདུན་ཕྲག་སྔོན་མ་ལ་
དོན་དག་རྣམས་ཡག་པོ་མི་འདུག"ཟེར། ངས་སྐྱག་པ་དེ་ཡར་བླངས་པ་ཡིན་ལ། དེ་ནི་
ཤོག་གུ་སྨུག་པོའི་སིག་གྷར་ཐ་མག་ཅིག་རེད། དེ་ནས་ཋེར་རེ་ཡོད་ས་ལ་ཕར་ཕྱིན་པ་
ཡིན། དེ་ནས་ང་ཚོ་སྨྱོ་རྫས་ཀྱིས་མྱོས་པར་བྱེད་སླད་མགྲོན་ཁང་གི་སྡོད་ཤག་ལ་ཕྱིན་
པ་ཡིན། ཅི་ཡང་བྱུང་མ་སོང་། དེ་ནི་བྷུལ་ ཌར་ཧམ་རྟགས་ཅན་གྱི་ཐ་མག་ཅིག་རེད།
ང་ནི་ངའི་སྒོར་མོའི་ཐད་ནས་གྲུང་པོ་བྱས་ཡོད་ན་ཅི་མ་རུང་སྙམ།
ཁེར་རེ་དང་ངེད་གཉིས་ཀྱིས་ཐག་ཆོད་པའི་ཐོག་ནས་ཅི་ཞིག་བྱེད་རྒྱུ་ཡིན་པ་དེ་
ལ་མཐའ་མའི་ཐག་གཅོད་བྱས་པ་ཡིན། ང་ཚོར་ལྷག་ཡོད་པའི་སྒོར་མོ་དེ་ལ་བརྟེན་
ནས་ནེའུ་ཡོག་ལ་རླངས་འཁོར་སྒུག་བསྐྱོད་ཀྱིས་འགྲོ་རྒྱུའི་ཐག་གཅོད་བྱས་པ་
ཡིན། མཚན་མོ་དེར་མོས་རང་གི་སྲིང་མོ་ལས་སྒོར་མོ་ལྔ་བླངས་འདུག ང་ཚོར་སྒོར་
མོ་བཅུ་གསུམ་མམ་དེ་ལས་ཉུང་བ་ཞིག་ཡོད། སླར་ཡང་ང་ཚོའི་ཉིན་རེའི་ཁང་
གླ་སྤྲོད་དུས་མ་རན་པའི་གོང་དེར་ང་ཚོས་བསྡུ་གསོག་བརྒྱབ་ཅིང་། རླངས་འཁོར་
དམར་པོ་ཞིག་ཏུ་བསྡད་ནས་ཁ་ལི་ཧྥོར་ནི་ཡ་མངའ་སྡེའི་ཨར་ཁ་ཌི་ཡ་གྲོང་ཁྱེར་
ལ་ཕྱིན་ཅིང་། དེ་ན་གངས་ཀྱིས་རི་རྩེ་གཡོགས་པའི་རི་བོ་རྣམས་ཀྱི་གཤམ་ན་སན་
ཋ་ ཨ་ནི་ཋ་ཞེས་པའི་རྟ་རྒྱུགས་ར་བ་ཡོད། ད་མཚན་མོ་རེད། ང་ཚོ་ནི་ཨ་མེ་རི་ཀའི་
གླིང་ཕྲན་གྱི་ཕྱོགས་ལ་ཁ་བསྐོར་ཡོད། མི་འབོར་ཆེ་བའི་རྫོང་གི་ཕྱི་རོལ་ཏུ་ཐོན་ཆེད།
ང་ཚོས་ལག་པ་འཇུ་རེས་ཀྱིས་ལམ་ཁ་ནས་མེལ་ལེ་འགའ་ལ་མར་གོམ་པ་བརྒྱབ་
པ་ཡིན། དེ་ནི་གཟའ་སྤེན་པའི་མཚན་མོ་ཞིག་རེད། ང་ཚོས་ལམ་ཟུར་གྱི་གློག་སྒྲོན་
ཀ་བ་ཞིག་གི་འོག་ཏུ་མཐེ་བོང་བསྒྲེངས་བཞིན་ལངས་བསྡད་པ་ཡིན། གློ་བུར་དུ་
བྱིས་པས་ཁེངས་པའི་རླངས་འཁོར་ལ་དར་ཟུར་གསུམ་ཅན་འཕུར་བསྐྱོད་བྱེད་པ་
དག་གིས་སྐད་བརྒྱབ་ནས་བསླེབས་སོང་ལ། "ཀི་ཧི་ཧི། ཀི་ཧི་ཧི། ང་ཚོ་ཐོབ་སོང་། ང་
ཚོ་ཐོབ་སོང་།” ཁོང་ཚོ་ཚང་མས་ཀི་བཏབ་ནས་བཤད་སོང་། དེ་ནས་ཁོང་ཚོས་ངེད་
གཉིས་ལ་ཨ་རོ་ཞེས་སྐད་བརྒྱབ་ཅིང་། ལམ་ཁ་རུ་བུ་དང་བུ་མོ་ཞིག་ཡོད་པ་མཐོང་བ་
ལས་བྱུང་པའི་དགའ་སྤྲོ་ཆེན་པོ་ཞིག་ཐོབ་འདུག དེ་འདྲ་བའི་ན་གཞོན་རྐྱང་རྐྱང་གི་
གདོང་པ་དང་བཤད་སྲོལ་ཡོད་པ་ལྟར་གྱི་“གཞོན་པའི་མགྲིན་སྐད་"ཀྱིས་ཁེངས་པའི་
རླངས་འཁོར་བཅུ་སྐོར་མང་པོ་ཕྱིན་སོང་། ང་དེ་ཚོའི་བྱིས་པ་ཡོད་ཚད་ལ་ཁོང་ཁྲོ་
ལངས། ཁོང་ཚོ་མཐོ་འབྲིང་གི་གཞོན་ནུ་ཆུང་ཆུང་ཡིན་པ་དང་། གཟའ་ཉི་མའི་ཕྱི་
དྲོ་ལ་ཁོང་ཚོའི་ཕ་མས་གླང་ཤ་སྲེག་མ་གཏུབས་ཡོད་པའི་རྒྱུ་མཚན་ལ་བརྟེན་ནས།
ལམ་དུ་ཡོད་པའི་མི་ཞིག་ལ་ཨ་རོ་ཞེས་སྐད་བརྒྱབ་ནས་ཁོང་ཚོས་ཁོང་ཚོ་སུ་ཡིན་
བསམ་གྱི་ཡོད་པ་རེད། རང་ལ་བརྩེ་དུང་བྱུང་ན་བསམས་པའི་བུ་ཞིག་དང་ལྷན་དུ་
གནས་བབ་སྐྱོ་པོ་ལ་ལྷུང་བའི་བུ་མོ་ཞིག་ལ་བརྙས་བཅོས་བྱས་ནས་ཁོ་ཚོས་ཁོ་ཚོ་
སུ་ཡིན་བསམ་གྱི་ཡོད་པ་རེད། ང་ཚོས་ང་ཚོའི་ལས་དོན་ལས་གཞན་ཇུས་གཏོགས་
བྱེད་ཀྱིན་མེད། དེ་ནས། ང་ཚོ་ལ་རླངས་འཁོར་དྲིན་ཆེན་ཞིག་རག་མ་བྱུང་། ང་ཚོ་
སླར་ཡང་གྲོང་སྡེ་ལ་ལོག་དགོས་འཁེལ་སོང་། ཆེས་སྡུག་ཤོས་ཤིག་ནི་ང་ཚོ་ལ་འཚིག་
ཇ་དགོས་ཤིང་། སྒོ་ཕྱེས་ནས་ཡོད་ས་གཅིག་རང་གཅིག་ཡོད་པ་དེ་ནི་མཐོ་འབྲིང་གི་
ཆུ་མངར་མོའི་ཆུ་སྒམ་ཞིག་ཡིན་ལ། ང་ཚོ་དེ་ལ་འགྲོ་དགོས་པའི་ལས་ངན་ལ་འཕྲད་
བྱུང་། བྱིས་པ་ཚང་མ་དེར་འདུག་ཅིང་ཁོང་ཚོས་ང་ཚོ་དྲན་གྱི་འདུག ད་ནི་ཁོང་ཚོས་
ཁེར་རེ་ནི་མེག་སི་ཁོའི་བུ་མོ་ཞིག་དང་། མེག་སི་ཁོའི་བུ་མོ་རྒོད་ལ་ཤོར་བ་སྟེ། ཕ་ཆུ་
ཁོའམ་མེག་སི་ཁོའི་ཇག་ཚང་གི་བུ་མོ་རྒོད་ལ་ཤོར་བ་ཞིག་ཡིན་པ་དང་། མོའི་དགའ་
རོགས་ནི་དེ་ལས་ཀྱང་སྡུག་ག་ཡིན་པ་མཐོང་བ་རེད།
མོས་རང་གི་མཛེས་པའི་སྣ་དེ་ཡར་བཀྱགས་ནས་ཕར་ཕྱིན་སོང་ལ། ང་ཚོ་མུན་
ནག་ཁྲོད་དུ་ལམ་ཆེན་གྱི་ཆུ་ཡུར་རྒྱུད་ཡར་འཁྱམས་པ་ཡིན། ངས་ཁུག་མ་རྣམས་
འཁུར་བ་ཡིན། ང་ཚོས་གནམ་ངོ་གྲང་བའི་མཚན་མོ་དེའི་སྨུག་པ་རྔུབ་ཀྱིན་ཡོད།
མཐར་ངེད་ཀྱིས་མོ་དང་ལྷན་དུ་ཞག་མ་འཕར་མ་ཞིག་ལ་འཇིག་རྟེན་འདི་ནས་ཡིབ་
རྒྱུ་དང་ཞོགས་པ་ཇི་ཆགས་ལ་ལྟ་རྒྱུ་མིན་པའི་ཐག་གཅོད་བྱས་པ་ཡིན། ང་ཚོ་ལམ་
ཁའི་འགྲུལ་ཁང་ཞིག་གི་སྣེ་ལེན་ཞུ་ས་ལ་ཕྱིན་ཅིང་། སྒོར་མོ་བཞི་ཙམ་སྤྲད་དེ་ཁང་
མིག་ཆ་འགྲིག་སྐྱིད་པོ་ཞིག་གླས་པ་ཡིན། དེར་ཁྲུས་ཁང་དང་ཁྲུས་ཆས་ཨ་ཇོར། རྩིག་
ངོས་ཀྱི་རླུང་འཕྲིན་སོགས་ཚང་མ་འདུག ང་ཚོས་ཕན་ཚུན་ལ་དམ་པོར་འཇུས་
པ་ཡིན། ང་ཚོས་གཟབ་ནན་གྱི་ཐོག་ནས་ཁ་བརྡ་རིང་པོ་བྱས་ཤིང་། དེ་ནས་ཁྲུས་
བརྒྱབ། དེ་ནས་གློག་སྦར་ནས་དང་ཡང་གློག་བསད་དེ་དོན་དག་རྣམས་ལ་གྲོས་མོལ་
བྱས་པ་ཡིན། དོན་དག་ཅིག་ར་འཕྲོད་བྱུང་། ངས་དོན་དག་ཅིག་ལ་མོ་རང་གི་ཡིད་
སེམས་འགུགས་ཐབས་བྱེད་ཀྱིན་ཡོད། མོས་དེ་ཁས་ལེན་བྱས་སོང་། ང་ཚོས་ནག་
ཁུང་དུ་དབུགས་ཐེངས་གཅིག་གིས་གྲོས་མཐུན་དེ་མཇུག་སྡོམ་བྱས་ཤིང་། དེ་ནས་
ལུ་གུ་ཆུང་ཆུང་རྣམས་དང་འདྲ་བར་ང་ཚོ་དགའ་བྱུང་།
ཞོགས་པ་དེ་ལ་ང་ཚོས་ང་ཚོའི་འཆར་གཞི་གསར་པ་དེ་ནན་ཏན་གྱིས་ལག་
བསྟར་བྱས་པ་ཡིན། ང་ཚོ་སྤྱི་སྤྱོད་རླངས་འཁོར་ལ་བསྡད་ནས་བྷེ་ཁར་སི་ཧྥིལད་ལ་
འགྲོ་རྒྱུ་དང་། དེ་ནས་རྒུན་འབྲུམ་འཐོག་པའི་ལས་ཀ་བྱེད་རྒྱུ་ཡིན། དེའི་བདུན་
ཕྲག་ཁ་ཤས་ཀྱི་རྗེས་ལ་ང་ཚོ་ནེའུ་ཡོག་ལ་ཚུལ་མཐུན་གྱིས་འགྲོ་རྒྱུ་ཡིན། དེ་ནི་སྤྱི་
སྤྱོད་རླངས་འཁོར་ཐོག་ནས་འགྲོ་རྒྱུ་དེ་རེད། དེ་ནི་ཧ་ལས་པའི་ཕྱི་དྲོ་ཞིག་རེད། ཋེར་
རེ་དང་མཉམ་དུ་བྷེ་ཁར་སི་ཧྥིལད་ལ་བསྐྱོད་ཅིང་། ངེད་གཉིས་རྒྱབ་ལ་བསྙེས་ཤིང་
ལྷོད་ལྷོད་བྱས་ཏེ་ཁ་བརྡ་བྱས། གྲོང་གསེབ་ཀྱི་ཡུལ་ལྗོངས་བསྐྱུར་ནས་ཕྱིན་པ་ལ་
བལྟས་ཤིང་། ང་ཚོར་སེམས་ཁྲལ་བྱེད་དགོས་ས་ཅི་གང་ཡང་མེད། ང་ཚོ་བྷེ་ཁར་སི་
ཧྥིལད་ལ་ཕྱི་དྲོའི་འཕྱི་པོ་ཞིག་ལ་བསླེབས་བྱུང་། འཆར་གཞི་ནི་གྲོང་དེའི་ཤིང་ཏོག་
སྡེབ་ཚོང་བྱེད་ས་ཡོད་ཚད་ལ་འགྲོ་རྒྱུ་དེ་རེད། ཟེར་རེ་ཡིས་ང་ཚོ་ནི་ལས་ཀ་བྱེད་སའི་
གུར་གྱི་ནང་སྡོད་ཆོག་གི་རེད་ཟེར། གུར་གྱི་ནང་བསྡད་ཅིང་ཁ་ལི་ཧྥོར་ནི་ཡའི་
གནམ་ངོ་གྲང་བའི་ཞོགས་པ་ལ་རྒུན་འབྲུམ་འཐོག་པའི་བསམ་བློ་དེས་ང་ལ་འགྲིག་
འདུག་སྙམ་པ་ཞིག་བྱུང་། འོན་ཀྱང་དེ་ན་ཡོད་ཆོག་པའི་ལས་ཀ་ཞིག་མི་འདུག་ལ་
འཐོམས་སེང་ངེར་བྱུང་། མི་ཚང་མས་ང་ཚོ་ལ་གྲངས་ལས་འདས་པའི་ལམ་སྟོན་
བྱས་བྱུང་ལ་ལས་ཀ་ཐོབ་པ་ཞིག་མ་བྱུང་། གང་ལྟར་ཡང་ང་ཚོས་རྒྱ་མིའི་ཟ་ཁང་
ཞིག་ཏུ་ཁ་ལག་ཟས་ཏེ་ཟུངས་ཤུགས་སྤར་པའི་ལུས་པོ་དང་བཅས་ལམ་ལ་ཆས། ང་
ཚོས་ཨེ་སི་ ཕིའམ་ཡང་ན་ལྷོ་ཕྱོགས་ཞི་བདེ་རྒྱ་མཚོར་འབོད་པའི་མེ་འཁོར་ལྕགས་
ལམ་བཅད་ནས་མེག་སི་ཁོའི་གྲོང་པ་ཞིག་ལ་ཕྱིན། ཋེར་རེ་ཡིས་རང་གི་སྤུན་མཆེད་
དང་ལྷན་དུ་ལས་ཀ་ལ་དམིགས་ནས་སྐད་ཆ་འཚབ་འཚུབ་ཅིག་བཤད་སོང་། ད་ནི་
མཚན་མོ་རེད། མེ་སི་ཁོའི་མི་རིགས་ཀྱི་གྲོང་པ་འདིའི་སྲང་ལམ་ཆུང་ཆུང་དེ་ནི་གློག་
བཞུའི་ཤེལ་ཏོག་སྦར་བའི་གློག་འོད་མང་ས་གཅིག་རེད་ལ། དེ་ཡང་གློག་བརྙན་
ཁང་གི་བྱ་འདབ་དང་། ཤིང་ཏོག་བཙོང་སའི་སྟེགས་བུ། སྐར་མ་ལྡུག་པའི་རྩེད་སྒམ།
ལྔ་དང་བཅུ་ཞེས་པའི་སྣེ་འཛོམས་གོང་དམའི་ཚོང་ཁང་། དོ་འདྲེན་རླངས་འཁོར་
གོག་ཏོ་དང་། འདམ་གྱིས་སྦགས་པའི་རླངས་འཁོར་རྙིང་གྲས་བརྒྱ་ཕྲག་མང་པོ་
བཞག་འདུག ཤིང་ཏོག་འཐོག་མཁན་གྱི་མེག་སི་ཁོའི་ཁྱིམ་ཚང་ཚང་མ་ཧྲིལ་གྱིས་
མ་རྨོས་ལོ་ཏོག་བརྔོས་མ་ཟ་བཞིན་གཡས་གཡོན་དུ་འཁྱམས་ཏེ་བསྡད་འདུག ཋེར་
རེ་ཡིས་མི་ཚང་མ་ལ་སྐད་ཆ་བཤད་པ་རེད། ང་ནི་རེ་ཐག་ཆོད་པའི་མགོ་བཙུགས་
ཡོང་གི་འདུག ང་ལ་དགོས་པ་དང་ཋེར་རེ་ལ་ཡང་དགོས་པ་ནི་འཐུང་རྒྱུ་ཞིག་རེད།
དེར་བརྟེན་ང་ཚོས་ཁ་ལི་ཧྥོར་ནི་ཡའི་གྲུ་ཁ་ཞེས་པའི་ཆང་ཤེལ་དམ་བཞི་ཆ་གཅིག་
ཅན་ཞིག་ཉོས་ཤིང་། ལྕགས་ལམ་གྱི་ར་སྐོར་དུ་འཐུང་དུ་ཕྱིན་པ་ཡིན། ང་ཚོས་སྤྲང་
པོ་ཚོ་མེའི་མཐའ་འཁོར་དུ་སྡོད་ས་བྱས་སའི་ཤིང་གི་སླེ་སྒམ་བཞག་ཡོད་པའི་ས་ཆ་
ཞིག་རྙེད་བྱུང་། ང་ཚོ་དེར་བསྡད་ནས་རྒུན་ཆང་འཐུང་བ་ཡིན། ང་ཚོའི་གཡོན་ན་
དོ་འདྲེན་སླེ་སྒམ་ཆེན་པོ་ཡོད་པ་དེ་དག་ནི་ཟླ་འོད་ཀྱི་འོག་ཏུ་དུད་དྲེག་གི་དམར་
མདོག་ལྡན་ཅིང་སྐྱོ་ཉམས་ཅན་ཞིག་རེད། མདུན་དུ་ཐད་ཀར་བྷེ་ཁར་སི་ཧྥིལད་ས་
ཁུལ་གྱི་གནམ་ཐང་དེའི་ལྕགས་སྡོང་དང་གློག་འོད་མཆེད། ང་ཚོའི་གཡས་ཕྱོགས་ན་
ཟོར་བའི་དབྱིབས་སུ་བསྐྲུན་པའི་ཧ་ཡང་ལྕགས་རིགས་ཀྱི་མཛོད་ཁང་ཧ་ལས་པའི་
ཆེན་པོ་ཞིག་འདུག ཨོ། འདི་ནི་མཚན་མོ་བཟང་པོ་ཞིག མཚན་མོ་དྲོན་པོ་ཞིག རྒུན་
ཆང་འཐུང་བའི་མཚན་མོ་ཞིག ཟླ་འོད་ཅན་གྱི་མཚན་མོ་ཞིག རང་གི་བརྩེ་བའི་
བུ་མོ་ལ་འཁྱུད་ནས་ཁ་བརྡ་དང་། མཆིལ་མ་འཕེན་བཞིན་ལྷ་ཡུལ་ལ་འགྲོ་བའི་
མཚན་མོ་ཞིག་རེད། ང་ཚོས་དེ་བྱས་པ་ཡིན། མོ་ནི་ཆང་རྐྱལ་གླེན་ཕྲུག་མ་ཞིག་རེད།
ང་དང་འདྲ་འདྲ་འཐུང་ནས་བསྡད་ཅིང་། ང་ལ་ཆང་ལྡུད་ཞོར་ཁ་བརྡའི་སྒང་ལ་
ཤར་སེ་ཕྱིན་ནས་ནམ་གུང་ལ་བསླེབས་སོང་། ང་ཚོ་ཤིང་གི་སླེ་སྒམ་དེ་དག་ལས་
འགུལ་བསྐྱོད་ཁྱོན་ནས་བརྒྱབ་མེད། མཚམས་རེར་སློང་མོ་བ་རེ་འཁྲིས་ནས་འགྲོ་
ཞིང་། མེག་སི་ཁོའི་ཨ་མ་རྣམས་ཀྱིས་བྱིས་པ་དག་འཁྲིད་ནས་འགྲོ། [ཉེན་རྟོག་པའི་]
བསྐོར་བསྐྱོད་རླངས་འཁོར་བསླེབས་སོང་ལ་ཉེན་རྟོག་པ་ཕྱིར་ཐོན་ནས་གཅིན་པ་
བཏང་སོང་། འོན་ཀྱང་དུས་ཚོད་མང་ཆེ་བར་ང་ཚོ་གཉིས་ཁེར་རྐྱང་ཡིན་ལ། ད་ནི་
ཕན་ཚུན་གྱེས་རྒྱུའང་ཧ་ཅང་དཀའ་མོ་ཞིག་ཏུ་འགྱུར་བ་ཆགས་ཆགས་ཀྱི་བར་དུ་
ང་ཚོའི་རྣམ་ཤེས་གཉིས་ཕན་ཚུན་བསྡེབས་བསྲེས་ཇེ་མང་ཇེ་མང་དུ་བྱས། ནམ་གུང་
ལ་ང་ཚོ་ཡར་ལངས་ཏེ་ལམ་ཆེན་གྱི་ཕྱོགས་ལ་ཕྱིན་པ་ཡིན།
ཁེར་རེ་ལ་བསམ་བློ་གསར་པ་ཞིག་འདུག ང་ཚོ་མོའི་ཕ་ཡུལ་སབ་བྷི་ནལ་ཞེས་
པའི་གྲོང་ཁྱེར་ལ་རླངས་འཁོར་སྒུག་བསྐྱོད་བྱེད་རྒྱུ་དང་། དེར་མོའི་སྤུན་གྱི་རླངས་
འཁོར་འཇོག་ཁང་དུ་སྡོད་རྒྱུ་རེད། ང་ལ་ནི་ག་རེ་ཡིན་ན་ཡང་འགྲིག་གི་འདུག མོ་
རང་དཀའ་སྡུག་ཁྲོད་དུ་ཡོད་པའི་བུད་མེད་ཅིག་ཡིན་པའི་རྣམ་པ་ཐོན་ཆེད་ངས་ཋེར་
རེ་ལམ་ཁའི་སྟེང་དུ་ངའི་ཁུག་མའི་ཐོག་ལ་སྡོད་བཅུག་པ་ཡིན། དེ་མ་ཐག་ཏུ་དོ་
འདྲེན་རླངས་འཁོར་ཞིག་བཀག་བྱུང་། ང་ཚོ་གད་མོ་འཚེར་འཚེར་གྱིས་དེའི་ཕྱོགས་
ལ་རྒྱུགས་ནས་ཕྱིན་པ་ཡིན། མི་དེ་ནི་མི་བཟང་པོ་ཞིག་རེད། འོན་ཀྱང་དོ་འདྲེན་
རླངས་འཁོར་དེ་ནི་ཐེབ་ཆག་ཅིག་རེད། དེ་ལྡིར་སྒྲ་དང་བཅས་ལུང་པའི་གྱེན་ལ་ཡར་
ནུར་སོང་། ང་ཚོ་སབ་བྷི་ནལ་གྲོང་ཁྱེར་ལ་ནམ་མ་ལངས་གོང་གི་ཞོགས་ཀ་སྔ་བོའི་
དུས་ཤིག་ལ་འབྱོར་བྱུང་། ཋེར་རེ་གཉིད་པའི་སྐབས་དེ་ལ་ངས་རྒུན་ཆང་དེ་འཐུང་
ཚར། ང་ནི་ངོ་མ་བཟི་འདུག ང་ཚོ་མར་བབས་ཤིང་། ཨེ་སི་ ཕི་མེ་འཁོར་འཁྱུག་
འགོག་ས་ཚིགས་ཤིག་སྟེ། ཁ་ལི་ཧྥོར་ནི་ཡའི་གྲོང་སྡེ་ཆུང་ཆུང་ཞིག་གི་ལོ་མས་ཁེངས་
པའི་གྲོང་དཀྱིལ་གྱི་བཞི་མདོ་ཁུ་སིམ་པོ་དེར་འཁྱམས་པ་ཡིན། ང་གཉིས་ཁོ་མོའི་
སྤུན་གྱི་གྲོགས་པོ་འཚོལ་དུ་ཕྱིན་པ་ཡིན། ཁོང་གིས་ཁོ་མོའི་སྤུན་གང་དུ་ཡོད་པ་ང་
ཚོ་ལ་བཤད་རྒྱུ་ཡིན་པ་རེད། མི་སུ་ཡང་ཁྱིམ་ན་མི་འདུག ནམ་ལངས་མགོ་བརྩམས་
རིམ་བཞིན་ང་གྲོང་དཀྱིལ་གྱི་བཞི་མདོའི་སྤང་ཐོག་ཏུ་གན་རྐྱལ་དུ་ཉལ་ཞིང༌། ཚིག་
འདི་དག་བསྐྱར་བཤད་ཡང་བཤད་བྱས་ནས་བསྡད་པ་ཡིན། “སོ་མ་ར་ཛའི་ཁྲོད་དུ་
ཁོང་ཇི་ལྟར་བཟི་ཡོད་པ་དེ་ཁྱེད་ཀྱིས་ང་ལ་མི་བཤད་དམ། ཨེ་བཤད། སོ་མ་ར་ཛའི་
ཁྲོད་དུ་ཁོང་ཇི་ལྟར་བཟི་བ་རེད། ཁྱེད་ཀྱིས་མི་བཤད། ཨེ་བཤད། སོ་མ་ར་ཛའི་ཁྲོད་
དུ་ཁོང་ཇི་ལྟར་བཟི་བར་འགྱུར།” འདི་ནི་ “མི་དང་ཙི་ཙི།” ཞེས་པའི་གློག་བརྙན་དུ།
[གློག་བརྙན་འཁྲབ་མཁན་]བྷར་གྷེ་སི་མེ་རེ་ཌིད་ཀྱིས་རྩྭ་ཐང་གི་འགོ་བ་ཞིག་ལ་ཁ་
བརྡ་བྱེད་བཞིན་པ་ལས་བྱུང་བ་རེད། ཋེར་རེ་ཡིས་ཁོང་དགོད་ཅིག་བྱས་སོང་། ངས་
ཅི་ཞིག་བྱས་པ་ཚང་མ་མོ་ལ་འགྲིག་བསྡད་འདུག ང་དེར་ཉལ་ནས་ཡེ་ཤུའི་ལྷ་
ཡ་བྱེད་ཀྱི་མ་རེད། འོན་ཀྱང་མཐའ་མ་དེ་ལ་ངས་མོ་རང་གི་སྤུན་ལ་བརྟེན་ནས་ང་
ཁང་ནས་བུད་མེད་རྣམས་ཕྱིར་ཐོན་ཐོན་བར་དེ་འདྲ་བྱས་བསྡད་ནའང་མོས་དེ་ལ་
ཚོ་གང་མྱུར་འགྲིག་འགྲོ་བའི་ཐག་གཅོད་བྱས་ཤིང་། མོ་རང་ལྕགས་ལམ་འཁྲིས་ཀྱི་
མགྲོན་ཁང་རྙིང་པ་ཞིག་ལ་འཁྲིད་པ་ཡིན་ལ། ང་ཚོ་སྐྱིད་པོ་བྱས་ནས་ཉལ་བ་ཡིན།
ཉི་འོད་འཚེར་ཞིང་གསལ་བའི་ཞོགས་པ་དེ་ལ་ཋེར་རེ་སྔ་པོར་ལངས་ཏེ་མོའི་
སྤུན་འཚོལ་དུ་ཕྱིན་སོང་། ང་ཉིན་གུང་བར་དུ་ཉལ་ཞིང་། ངས་སྒེའུ་ཁུང་ནས་ཕྱི་
རོལ་ལ་བལྟས་སྐབས། གློ་བུར་དུ་ཨེ་སི་ ཕི་མེ་འཁོར་དོ་སྒམ་ཅན་ཞིག་བསྐྱོད་
བཞིན་ཡོད་པ་མཐོང་བྱུང་ལ། དེའི་ནང་གི་དོ་འདྲེན་པང་གཅལ་ལེབ་ལེབ་ཅན་
རྣམས་ཀྱི་སྟེང་དུ་སྤྲང་པོ་བརྒྱ་ཕྲག་མང་པོ་ཉལ་ནས་དགའ་ཚོར་གྱི་ངོས་ནས་སྐོར་
ཁག་བྱས་ཏེ་སྔས་མགོ་ལེན་ཆེད་རིལ་ནས་འགྲོ་བ་དང་། བཞད་གད་ཅན་གྱི་ཚགས་
པར་རྣམས་ཁོང་ཅག་གི་སྣ་བའི་སྟེང་གཡོགས་འདུག ཁ་ཤས་ཀྱིས་མེ་འཁོར་
མཐའ་ལྕགས་ཀྱིས་འཁྱེར་ཡོང་བའི་ཁ་ལི་ཧྥོར་ནི་ཡའི་རྒུན་འབྲུམ་བཟང་པོ་དག་
མུར་བཞིན་འདུག "དམྱལ་བ།” ངས་ཀི་བཏབ། "ཧོ་ཧོ། འདི་ནི་ལྷས་གནང་བའི་ས་ཆ་
དེ་རེད།" ཁོང་ཚོ་ཚང་མ་ཧྥི་རི་སི་སི་ཁོ་གྲོང་ཁྱེར་ནས་ཡོང་གི་ཡོད་པ་རེད་ལ། བདུན་
ཕྲག་གཅིག་གི་ནང་ཚུད་ལ་ཁོང་ཚོ་དེ་འདྲའི་ཉམས་ཆེན་པོ་བྱས་ཏེ་ཕྱིར་ལོག་གི་རེད།
ཁེར་རེ་ནི་མོའི་སྤུན་དང་ཁོང་གི་གྲོགས་པོ། མོའི་བྱིས་པ་བཅས་དང་མཉམ་དུ་
བསླེབས་བྱུང་། མོའི་སྤུན་དེ་ནི་མེག་སི་ཁོའི་སྟག་ཤར་རྒོད་པོ་ཧ་ཅང་སྣང་བར་འགྲོ་བ་
ཞིག་དང་ཆང་ལ་དགའ་ནས་སྨྱོ་འགྲོ་བའི་གསར་བུ་དཔེ་ཡག་པོ་ཞིག་འདུག ཁོང་
གི་གྲོགས་པོ་ནི་ཕལ་ཆེར་[མེག་སོ་ཁོའི་མིའི་]སྒྲ་གདངས་མེད་པར་དབྱིན་ཇི་སྐད་
བཤད་མཁན་མེག་སི་ཁོའི་མི་ལྷུག་ལྷུག་ཆེན་པོ་ཞིག་འདུག་ལ། སྐད་ཆེ་ཞིང་དགའ་
རུ་འཇུག་རྒྱུར་ཆེས་སེམས་ཁུར་ལེན་མཁན་ཞིག་རེད། ཁོང་གིས་ཋེར་རེ་ལ་རེ་བའི་
མིག་འཛིན་པ་དེ་ངས་མཐོང་ཐུབ་ཀྱི་འདུག མོའི་བྱིས་པ་ཆུང་ཆུང་དེའི་མིང་ལ་ཇོ་
ནི་ཟེར་ཞིང་ལོ་བདུན་རེད། མིག་ནག་ཅིང་ཡིད་དུ་འོང་བ་ཞིག་འདུག ལགས་རེད།
ད་ང་ཚོ་འདིར་ཡོད་ལ་ཉི་མ་རྒོད་ཅིང་རྩུབ་པོ་གཞན་ཞིག་གི་མགོ་ཚུགས་པ་རེད།
ཁོ་མོའི་སྤུན་གྱི་མིང་ལ་རིག་ཁེ་ཟེར། ཁོ་ལ་རླངས་འཁོར་ ༡༩༣༨ ལོའི་ཤ་ཝེ་
རྟགས་ཅན་ཞིག་འདུག ང་ཚོ་དེའི་ནང་དུ་བརྫངས་ཤིང་ས་ཆ་ངོ་མི་ཤེས་ས་ཞིག་ལ་
ཕྱིན་པ་རེད། “ང་ཚོ་གང་དུ་འགྲོ་གི་ཡོད།” ངས་དྲིས། སྤུན་གྱི་གྲོགས་པོ་དེས་འགྲེལ་
བརྗོད་བྱས་སོང་ལ། ཁོང་གི་མིང་ཕོན་ཛོ་རེད། དེ་ནི་མི་ཚང་མས་ཁོང་ལ་འབོད་པའི་
མིང་དེ་རེད། ཁོང་ལ་དྲི་མ་ཞིག་བྲོ་གི་འདུག དེ་ཅིའི་ཕྱིར་ཡིན་པ་ངས་ཤེས་བྱུང་།
ཁོང་གི་ཚོང་ལས་དེས་ཞིང་པ་རྣམས་ལ་དུད་འགྲོའི་ལུད་བཙོང་གི་ཡོད་ཅིང་། ཁོང་
ལ་དོ་འདྲེན་རླངས་འཁོར་ཞིག་ཡོད་པ་རེད། རིག་ཁེ་ལ་དུས་རྟག་ཏུ་དངུལ་ཁུག་ཏུ་
སྒོར་མོ་གསུམ་བཞི་རེ་ཡོད་ཡོད་པ་རེད་ལ། དོན་དག་རྣམས་ཀྱི་ཐད་ནས་སྣང་བ་
སྐྱིད་སྐྱིད་རེད། ཁོང་གིས་དུས་རྒྱུན་ནས་བཤད་རྒྱུ་ལ། "དེ་འགྲིག་འདུག ཁོ་རེ། ད་
དེ་རེད། ད་དོ་རེད། ད་དོ་རེད།" ཟེར། དེ་ནས་ཕྱིན་པ་རེད། ཁོང་གིས་རླངས་འཁོར་
གོབ་ཏོ་རྙིང་པ་དེ་ཆུ་ཚོད་གཅིག་ལ་རྒྱུག་ཚད་བདུན་ཅུའི་ཐོག་བསྐོར་བ་རེད། ང་
ཚོ་ཧྥི་རི་སི་ནོ་གྲོང་ཁྱེར་བརྒལ་ནས་མ་ཌེ་ར་ལ་ཞིང་པ་འགའ་ཞིག་ལ་ལུད་ཀྱི་སྐོར་
ལ་སྐད་ཆ་བཤད་དུ་ཕྱིན་པ་རེད།
རིག་ཁེ་ལ་ཤེལ་དམ་ཞིག་འདུག “དེ་རིང་ང་ཚོས་འཐུང་། སང་ཉིན་ང་ཚོས་ལས་
ཀ་བྱེད། ད་དོ་རེད་ ཁོ་རེ། ཧུབ་ཅིག་རྒྱོབས།” ཋེར་རེ་རླངས་འཁོར་རྒྱབ་ཏུ་མོའི་བུ་
དང་ལྷན་དུ་བསྡད་འདུག ངས་ཁ་ཕྱིར་འཁོར་ནས་མོ་ལ་བལྟས་པ་ཡིན། ཕ་ཡུལ་དུ་
འབྱོར་བའི་དགའ་སྣང་གི་ཤ་མདོག་དེ་མོའི་གདོང་ནས་མཐོང་བྱུང་། ཁ་ལི་ཧྥོར་ནི་
ཡའི་ཁུལ་གྱི་ཟླ་བཅུ་པའི་ཡིད་དུ་འོང་བའི་གྲོང་མཐའི་ཡུལ་ལྗོངས་ལྗང་ཐིང་ངེ་བ་
དེ་སྨྱོ་འཚུབ་འཚུབ་ཀྱིས་བསྐྱུར་གྱིན་འདུག ང་ལ་ཡང་བསྐྱར་གཟུགས་པོའི་གཏིང་
ནས་ངར་ཤུགས་ཤིག་བསླེབས་ཤིང་། འགྲོ་ཆོག་ཆོག་ཡིན།
"ཁོ་རེ། ང་ཚོ་ད་གང་དུ་འགྲོ་གི་རེད།”
"ང་ཚོ་གཡས་གཡོན་ལ་ལུད་བླུགས་ཡོད་པའི་ཞིང་པ་ཞིག་འཚོལ་དུ་འགྲོ སང་
ཉིན་དོ་འདྲེན་རླངས་འཁོར་བསྐོར་ནས་ཚུར་ཡོང་ནས་དེ་དག་ལེན། ཁོ་རེ། ང་ཚོས་
སྒོར་མོ་མང་པོ་བཟོ་གི་རེད། ཅི་གང་གི་དོན་ལའང་སེམས་ཁྲལ་མ་བྱེད།"
“ང་ཚོ་ཚང་མ་དོན་འདིའི་ནང་དུ་མཉམ་པོ་ཡིན་ཡ།" ཕོན་ཛོ་ཡིས་སྐད་བརྒྱབ།
དེ་འདྲ་ཡིན་པ་འདྲ་ཞིག་མཐོང་བྱུང་།
ང་ཕྱོགས་གང་དུ་སོང་ན་ཡང་མི་ཚང་མ་དོན་
དེའི་ནང་དུ་མཉམ་པོ་རེད། ང་ཚོ་ཧྥི་རི་སི་ནོ་གྲོང་ཁྱེར་གྱི་སྲང་ལམ་སྨྱོན་པ་དེ་ཚོ་
བརྒྱུད་ནས་བརྒྱུགས་ཤིང་དེ་ནས་ལུང་པའི་གྱེན་ལ་ཡར་ཕྱིན་ནས་ལམ་ཆུང་སྟེང་ན་
ཡོད་པའི་ཞིང་པ་འགའ་ཡོད་ས་ལ་ཕྱིན། ཕོན་ཛོ་རླངས་འཁོར་ལས་བབས་ཏེ་མེག་སི་
ཁོའི་ཞིང་པ་རྒད་པོ་འགའ་དང་ལྷན་དུ་མགོ་ཉོག་པོའི་སྐད་ཆ་བཤད་བྱུང་། དེ་ནས་
ཅི་ཡང་མ་ལོན་པ་ནི་བཤད་ག་ལ་དགོས།
“ང་ཚོར་དགོས་པ་ནི་འཐུང་རྒྱུ་ཞིག་རེད།" རིག་ཁེ་ཡིས་སྐད་བརྒྱབ། དེ་ནས་
ང་ཚོ་ལམ་མདོའི་ཆང་ཁང་ཞིག་ལ་ཕྱིན་པ་ཡིན། ཨ་མེ་རི་ཀ་བ་རྣམས་ཀྱིས་དུས་
རྟག་ཏུ་གཟའ་ཉི་མའི་ཕྱི་དྲོར་ལམ་མདོའི་ཆང་ཁང་དུ་ཆང་འཐུང་། ཁོང་ཚོས་རང་
གི་བྱིས་པ་འཁྲིད་ཡོང་། ཁོང་ཚོས་ཆང་རིགས་གང་ཡིན་སྐོར་ནས་ཅ་ཅོ་སྒྲོག་ཅིང་
འཁྲུག་འཛིང་ཤོར། ཚང་མ་འགྲིག་གི་རེད། མཚན་མོ་བསླེབས་དུས་བྱིས་པ་རྣམས་
ཀྱིས་ངུ་མགོ་རྩོམ་ལ། ཕ་མ་རྣམས་ར་བཟི་ཡོད། ཁོང་ཚོ་གོམ་པ་ཁྱ་ར་ཁྱོར་རེ་བྱས་ཏེ་
ཁྱིམ་ལ་ལོག ཨ་མེ་རི་ཀའི་ས་ཆ་གང་ས་གང་དུ་ང་ནི་ལམ་མདོའི་ཆང་ཁང་དུ་ཕྱིན་
ཏེ་བཟའ་ཚང་གང་བོ་ཅན་རྣམས་དང་ལྷན་དུ་ཆང་འཐུང་མྱོང་ཡོད། བྱིས་པ་རྣམས་
ཀྱིས་མ་རྨོས་ལོ་ཏོག་བརྔོས་མ་དང་ཡུངས་རིལ་ལེབ་མོ་བརྔོས་མ་དག་ཟ་ཞིང་རྒྱབ་
ཏུ་རྩེ། ང་ཚོས་འདི་དག་བྱས་པ་ཡིན། རིག་ཁེ་དང་ང་དང་ཕོན་ཛོ་དང་ཁེར་རེ་བཅས་
མར་བསྡད་ནས་ཆང་འཐུང་ཞིང་རོལ་དབྱངས་དང་ལྷན་དུ་སྐད་བརྒྱབ་ནས་སྐད་ཆ་
བཤད། བྱིས་པ་ཆུང་ཆུང་ཇོ་ནི་ནི་རོལ་དབྱངས་སྒྲ་སྒམ་གྱི་གཡས་གཡོན་དུ་བྱིས་པ་
གཞན་དང་ལྷན་དུ་འཁོར་ནས་བསྡད། ཉི་མ་དམར་པོ་ཆགས་པའི་མགོ་བརྩམས།
དོན་དག་ཅི་ཡང་འགྲུབ་མེད་པ་རེད། བསྒྲུབ་དགོས་པའི་དོན་དག་ག་རེ་ཡོད་པ་རེད།
“མ་ཉ་ན་[སང་ཉིན་]" རིག་ཁེ་ཡིས་བཤད། “མ་ཉ་ན། ཁོ་རེ། ང་ཚོས་བྱེད་ཐུབ་ཀྱི་རེད།
སྦི་རག་ད་དུང་གཅིག་འཐུང་། ཁོ་རེ། ད་དོ་རེད། ད་དོ་རེད།"
ང་ཚོ་འཁྱོར་བཞིན་ཕྱིར་ཐོན་ཅིང་རླངས་འཁོར་དུ་འཛུལ། ང་ཚོ་ལམ་ཆེན་གྱི་
ཆང་ཁང་ཞིག་ལ་ཕྱིན། ཕོན་ཛོ་ནི་གཟུགས་ཆེ་ཞིང་སྐད་མཐོ་ལ། དབང་ཤེད་ཅན་གྱི་
རིགས་ཤིག་ཡིན་ལ། ཁོང་གིས་སན་ ཝག་ཁིན་ལུང་པའི་མི་ཚང་མ་ངོ་ཤེས་ཀྱི་འདུག
ལམ་ཆེན་སྟེང་གི་ཆང་ཁང་ནས་ང་གཅིག་པུ་ཁོང་དང་མཉམ་དུ་རླངས་འཁོར་ལ་
བསྡད་དེ་ཞིང་པ་ཞིག་འཚོལ་དུ་ཐོན་པ་ཡིན། དེའི་ཚབ་ལ་ང་ཚོ་མེག་སི་ཁོའི་གྲོང་
པ་མེ་ཌེ་ར་ལ་བསླེབས་འདུག བུ་མོ་རྣམས་ལ་རོལ་བཞིན་ལྟ་བཞིན་ཁོང་དང་རིག་ཁེ་
གཉིས་ལ་ཅིག་ལེན་རྒྱུའི་ཐབས་ཤེས་བྱེད་ཀྱི་འདུག དེ་ནས་རྒུན་འབྲུམ་གྱི་ལྗོངས་
འདིའི་སྟེང་དུ་ས་རྡུལ་སྨུག་པོ་ཞིག་འཐིབས་པ་དང་ཆབས་གཅིག ངས་ང་རང་གླེན་
པའི་ཚུལ་གྱིས་རླངས་འཁོར་དུ་བསྡད་ཡོད་པ་ཤེས་བྱུང་ལ་། དུས་མཚུངས་སུ་ཁོས་
ཐབ་ཚང་ཞིག་གི་སྒོ་འགྲམ་དུ་མེག་སི་ཁོའི་རྒད་པོ་ཞིག་དང་ལྷན་དུ་རྒད་པོ་དེའི་
ཁང་རྒྱབ་ཀྱི་ར་སྐོར་དུ་བཏབ་པའི་ཆུ་ཀུ་བ་ཞིག་གི་གོང་ཚད་སྐོར་ནས་རྩོད་པ་
རྒྱག་བཞིན་འདུག ང་ཚོ་ལ་ཆུ་ཀུ་བ་དེ་ཐོབ་བྱུང་། ང་ཚོས་ས་ཆ་དེ་ག་རང་ལ་ཟས་
པ་ཡིན་ལ། དེའི་ཤུན་པ་རྣམས་རྒད་པོ་དེའི་འདམ་གྱིས་གཡོགས་པའི་རྐང་ལམ་སྟེང་
ལ་གཡུགས་པ་ཡིན། བུ་མོ་མཛེས་མ་ཆུང་ཆུང་སྣ་ཚོགས་པ་ཞིག་མུན་ནག་ཆགས་
བཞིན་པའི་སྲང་ལམ་ནས་མར་འགྲོ་བཞིན་འདུག "དམྱལ་བ་ང་ཚོ་གང་དུ་ཡོད་པ་
རེད།” ཅེས་བཤད།
“ཁོ་རེ། སེམས་ཁྲལ་མ་བྱེད།" ཕོན་ཛོ་མི་ཆེན་གྱིས་བཤད། “སང་ཉིན་ང་ཚོས་
སྒོར་མོ་ཧ་ཅང་མང་པོ་བཟོ་གི་རེད། དོ་དགོང་ང་ཚོས་སེམས་ཁྲལ་བྱེད་ཀྱི་མིན།" ང་
ཚོ་ཕྱིར་ལོག་ནས་ཋེར་རེ་དང་མོའི་སྤུན། བྱིས་པ་བཅས་བླངས་ཏེ། ལམ་ཆེན་གྱི་གློག་
སྒྲོན་འོག་ཏུ་ཧྥི་རི་སི་ནོ་ལ་རླངས་འཁོར་བསྐོར། ང་ཚོ་ཚང་མ་གྲོད་པ་ལྟོགས་ནས་ཤི་
འགྲོ་གི་འདུག ང་ཚོ་ཧྥི་རི་སི་ནོ་གྲོང་ཁྱེར་གྱི་ལྕགས་ལམ་སྟེང་དུ་འཕར་ལྡིང་ཞིག་
བྱས་ནས་སོང་ཞིང་། ཧྥི་རི་སི་ནོའི་མེག་སི་ཁོའི་གྲོང་སྡེའི་སྲང་ལམ་རྒོད་པོ་དེ་བརྒལ།
རྒྱ་མི་ཁྱད་མཚར་དག་གིས་སྒེའུ་ཁུང་ནས་མགོ་ཕྱིར་བསྟན་ཏེ་གཟའ་ཉི་མའི་མཚན་
མོའི་སྲང་ལམ་ལ་རོལ་མྱོང་བྱས། མེག་སི་ཁོའི་གསར་མོ་སྐོར་དང་སྐོར་གྱིས་དོར་
མ་ལྷུག་ལྷུག་གོན་ཏེ་འགྱིང་ཉམས་ཀྱིས་ཕྱིན། རོལ་དབྱངས་སྒྲ་སྒམ་དག་ནས་མམ་
བྷོའི་རོལ་དབྱངས་བསྒྲགས། [འདྲེའི་དུས་སྟོན་]ཧ་ལོ་ཝིན་དང་འདྲ་བར་གློག་སྒྲོན་གྱི་
ཕྲེང་བ་བསྟར་འདུག ང་ཚོ་མེག་སི་ཁོའི་ཟ་ཁང་ཞིག་ལ་ཕྱིན་ཏེ། མེག་སི་ཁོའི་ཁ་ཟས་
ཋ་གོ་དང་། སྲན་མ་ཆེན་པོ་ཕིན་ཁོ་འཐག་མ་བག་ལེབ་སྲབ་སྲབ་ཀྱི་ནང་བཏུམས་པ་
བཅས་ཟས་པ་ཡིན། དེ་ཧ་ཅང་ཞིམ་པོ་བྱུང་། ངས་ང་དང་ནེའུ་ཇར་ཛི་མཚོ་འགྲམ་
གྱི་བར་ན་ལངས་པའི་ང་རང་གི་འོད་འཚེར་བའི་སྒོར་མོ་ལྔ་ལོར་དེ་ཤག་སེ་བཏོན་
ནས་ཋེར་རེ་དང་ང་གཉིས་ཀྱི་ཟས་རིན་ལ་སྤྲད་པ་ཡིན། ད་ང་ལ་སྒོར་མོ་བཞི་ཡོད།
ཁེར་རེ་དང་ངེད་གཉིས་ཀྱིས་ཕན་ཚུན་ལ་བལྟས།
"གཅེས་མ། དོ་དགོང་ངེད་གཉིས་གང་དུ་ཉལ་རྒྱུ་རེད།"
"ངས་མི་ཤེས།"
རིག་ཁེ་ནི་ར་བཟི་འདུག ད་ནི་ཁོང་གི་ཁ་ནས་ཐོན་ཚད་ནི། སྐད་འཇམ་པོ་ཞིག་
དང་ཐང་ཆད་པ་ཞིག་གི་ནང་ནས “་ད་དོ་རེད། ཁོ་རེ། ད་དོ་རེད། ཁོ་རེ།" ཟེར་བ་དེ་
རེད། འདི་ནི་ཉི་མ་རིང་པོ་ཞིག་བྱུང་། ང་ཚོའི་སུ་གཅིག་གིས་ཀྱང་ཅི་ཞིག་འབྱུང་
བཞིན་པའམ། ཡང་ན། དཀོན་མཆོག་བཀའ་དྲིན་ཅན་གྱིས་ཅི་ཞིག་ཐག་གཅོད་བྱས་
ཡོད་པ་དེ་མི་ཤེས། ཇོ་ནི་ཆུང་ཆུང་སྙིང་རྗེ། ངའི་པང་དུ་གཉིད་ཤོར་འདུག ང་ཚོས་
ཕྱིར་སབ་བྷི་ནལ་ལ་རླངས་འཁོར་བསྐོར་བ་ཡིན། ལམ་དུ་ལམ་ཆེན་ ༩༩ རྟགས་ཅན་
གྱི་ལམ་གྱི་ཁང་པ་ཞེས་པའི་ལམ་ཁའི་མགྲོན་ཁང་ཞིག་ཏུ་གློ་བུར་དུ་བཀག་སོང་།
རིག་ཁེ་ཡིས་མཐའ་མཇུག་གི་སྦི་རག་གཅིག་ཉོ་འདོད་པ་རེད། ལམ་ཁང་དེའི་རྒྱབ་
ན་འདྲུད་འཁོར་དང་། གུར། ད་དུང་འགྲུལ་ཁང་གི་རྣམ་པ་ཅན་གྱི་ཁང་མིག་རྙིང་
གོག་ཁ་ཤས་འདུག ངས་དེའི་གོང་ཚད་དྲིས་པ་ཡིན་ལ་དེ་ལ་སྒོར་རྡོག་གཉིས་རེད།
ངས་ཋེར་རེ་ལ་དེ་ཇི་འདྲ་རེད་དྲིས་པ་ཡིན། མོས་འགྲིག་གི་རེད་ཟེར། གང་ཡིན་ཟེར་
ན། ང་ཚོ་ལ་ད་ལྟ་རང་གི་ལག་ན་བྱིས་པ་ཡོད་ཅིང་ཁོང་བདེ་ཞིང་སྐྱིད་པ་ཞིག་བཟོ་
དགོས་ཀྱི་ཡོད་པ་རེད། གདོང་ནག་གེར་ཡོད་པའི་ཨོག་ཁེའམ་ཨོག་ལ་ཧོ་མའི་མི་
རྣམས་ཕྱུགས་རྫིའི་རོལ་དབྱངས་རུ་ཁག་ཅིག་གི་རོལ་དབྱངས་ལ་འཁོར་ཡོད་པའི་
ཆང་ཁང་དེ་ནས་སྦི་རག་འགའ་འཐུང་རྗེས་ཋེར་རེ་དང་ང་། ཇོ་ནི་བཅས་འགྲུལ་
ཁང་གི་ཤག་ལ་ཕྱིན་ཅིང་། ཉལ་ཁྲི་ལ་འཛེགས་རྒྱུའི་གྲ་སྒྲིག་བྱས་པ་ཡིན། ཕོན་ཛོ་
ནི་གཡས་གཡོན་ལ་འཁོར་ནས་བསྡད་བྱུང་ལ་ཁོང་ལ་ཉལ་ས་མི་འདུག རིག་གེ་ནི་
རྒུན་འབྲུམ་སྡོང་རའི་སྤྱིལ་ཁང་ཁྲོད་ཀྱི་རང་གི་ཨ་ཕའི་ཁང་པར་ཉལ་སོང་།
"ཕོན་ཛོ། ཁྱེད་གང་དུ་བསྡད་ཀྱི་ཡོད།” ངས་དྲིས་པ་ཡིན།
"སྡོད་ས་མེད། ཁོ་རེ། ང་རོ་སེ་གཟུགས་ཆེན་མ་དང་ལྷན་དུ་སྡོད་རྩིས་བྱས་ཡོད་
མོད་མོས་མདང་དགོང་ང་ཕྱི་ལ་བསྐྲད་བྱུང་། ང་ངའི་དོ་འདྲེན་རླངས་འཁོར་ལེན་དུ་
འགྲོ་རྒྱུ་ཡིན་ལ། དོ་ནུབ་དེར་ཉལ་རྒྱུ་ཡིན།” རྒྱུད་མངས་གྷི་ཋར་གྱི་སྒྲ་གྲག་བྱུང་། ཋེར་
རེ་དང་ངེད་གཉིས་ཀྱིས་ལྷན་ཅིག་ཏུ་སྐར་མ་ལ་ཅེར་གྱིས་བལྟས་ཤིང་འོ་བསྐྱལ། “མ་
ཉ་ན་" མོས་བཤད་སོང་། "སང་ཉིན་ཚང་མ་འགྲིག་འགྲོ་གི་རེད། ཁོ་རེ། ཁྱེད་ཀྱིས་
དེ་ལྟར་མི་འདོད་དམ། སྙིང་སྡུག་སལ།"
"ཡིན་དང་ཡིན། གཅེས་ལོ་མ། མ་ཉ་ན།” དེ་ནི་དུས་རྟག་ཏུ་མ་ཉ་ན་རེད། བདུན་
ཕྲག་རྗེས་མ་དེའི་རིང་ལ་ཚིག་འདི་ནི་ངས་གང་ཐོས་ཚད་དེ་རེད། མི་ཉ་ན། ཡིད་དུ་
འོང་བའི་མིང་ཚིག་ཅིག དེའི་གོ་དོན་ནི་ཕལ་ཆེར་ལྷ་ཡུལ་ལ་གོ་བ་རེད།
ཇོ་ནི་ཆུང་ཆུང་དེ་གྱོན་པ་ཚང་མ་དང་བཅས་ཉལ་ཁྲིའི་སྟེང་མཆོངས་སོང་ལ།
དེ་ནས་གཉིད་ཁུག་སོང༌། ཁོང་གི་ལྷམ་ནས་ཕྱི་ལ་བཤོས་བཞག་པ་དེ་ནི་མ་ཌེ་ར་ཡུལ་
གྱི་བྱེ་མ་རེད། ཁེར་རེ་དང་ང་གཉིས་མཚན་དཀྱིལ་ལ་ཡར་ལངས་ཏེ་ཉལ་གདན་ནས་
བྱེ་མ་དེ་དག་ཕྱིར་སྤྲུགས་པ་ཡིན། ཞོགས་ཀར་ང་ཡར་ལངས་ཏེ་ཁྲུས་བརྒྱབ་ཅིང་། དེ་
ནས་ས་ཆ་དེའི་གཡས་གཡོན་ལ་གོམ་པ་བརྒྱབ་པ་ཡིན། ང་ཚོ་ནི་ས་བྷི་ནལ་གྲོང་ཁྱེར་
ནས་མེལ་ལེ་ལྔ་ཙམ་གྱི་མཚམས་ན་སྤྲིན་བལ་གྱི་ཞིང་ཁ་དང་རྒུན་འབྲུམ་གྱི་སྡོང་ར་
ཡོད་ས་ཞིག་ལ་འདུག ངས་སྒར་ས་འདིའི་སྦྱིན་བདག་ཨ་ཅེ་རྒྱགས་པ་དེ་ལ་གུར་དེ་
ཚོའི་གྲས་ན་སྟོང་པ་ཡོད་མེད་དྲིས་པ་ཡིན། ཉིན་གཅིག་ལ་སྒོར་གཅིག་རེ་ཡིན་པའི་
གོང་ཁེ་ཤོས་ཀྱི་གུར་དེ་སྟོང་པ་རེད། ངས་སྒོར་རྡོག་གཅིག་གཡུགས་ནས་དེའི་ནང་
ལ་སྤོར་པ་ཡིན། དེར་ཉལ་ཁྲི་གཅིག་དང་ཐབ་གཅིག གུར་གྱི་ཀར་རྒྱུག་གི་སྟེང་ལ་
དཔྱངས་པའི་མེ་ལོང་ཆག་ཏོ་ཞིག་འདུག དེ་ནི་ཡིད་སྤྲོ་བ་ཞིག་རེད། ང་ནང་ལ་སྒུར་
ནས་འགྲོ་དགོས་བྱུང་ཞིང་། ནང་དུ་བསླེབས་དུས་ངའི་གཅེས་ཕྲུག་དང་ངའི་གཅེས་
ལོ་མ་གཉིས་འདུག ང་ཚོ་རིག་ཁེ་དང་ཕོན་ཛོ་གཉིས་ཀྱི་དོ་འདྲེན་རླངས་འཁོར་
ཡོང་རྒྱུ་ལ་བསྒུགས་པ་ཡིན། ཁོང་ཚོ་སྦི་རག་གི་ཤེལ་དམ་དང་བཅས་བསླེབས་བྱུང་
ལ། ང་ཚོས་གུར་གྱི་ནང་དུ་ར་བཟི་རྒྱུའི་སླད་འཐུང་མགོ་བརྩམས་པ་ཡིན།
"ལུད་ག་རེ་བྱས་སོང་།”
"དེ་རིང་ཕྱིས་དྲགས་པ་རེད། སང་ཉིན་ཁོ་རེ། ང་ཚོས་སྒོར་མོ་ཧ་ཅང་མང་པོ་བཟོ་
གི་རེད། དེ་རིང་ང་ཚོས་སྦི་རག་འགའ་འཐུང་། ཁྱེད་ཀྱིས་དེ་ལ་ཅི་ཟེར། ཆང་ཡིན་
ནམ།” ང་ལ་མཛུབ་སྟོན་བྱེད་དགོས་ཡོད་པ་མ་རེད། “ད་དོ་རེད། ད་དོ་རེད།" རིག་
ཁེ་ཡིས་སྐད་བརྒྱབ་ནས་བཤད། ལུད་དབོར་འདྲེན་གྱི་ཐོག་ནས་སྒོར་མོ་བཟོ་བའི་ང་
ཚོའི་འཆར་གཞི་དེ་ནམ་ཡང་ལག་ལེན་ལ་འཁེལ་རྒྱུ་མིན་པ་དེ་ངས་མཐོང་བའི་
མགོ་ཚུགས་སོང་། དོ་འདྲེན་རླངས་འཁོར་དེ་ནི་གུར་གྱི་ཕྱི་རོལ་ཏུ་བཞག་འདུག དེ་
ལ་ཕོན་ཛོ་ཡི་དྲི་མ་ཁ་གི་འདུག
དེའི་དགོང་མོར་ཟིལ་པ་ཆགས་པའི་ང་ཚོའི་གུར་གྱི་ནང་དུ་མཚན་མོའི་རླུང་
འཇམ་པོ་དང་བཅས་ཁེར་རེ་དང་ངེད་གཉིས་ཉལ་དུ་ཕྱིན་པ་ཡིན། ང་ནི་གཉིད་ལ
ཤོར་རྒྱུར་གྲ་སྒྲིག་ཡིན་པའི་སྐབས་སུ་མོས་བཤད་རྒྱུར། “ད་ཁྱེད་ཀྱིས་ང་ལ་ཆགས་
པ་སྤྱོད་འདོད་དམ།” ཟེར།
ངས། “ཇོ་ནི་ཡོད་མ་རེད་དམ།" ཞེས་དྲིས།
“ཁོང་གིས་ཅི་ཡང་བསམ་གྱི་མ་རེད། ཁོང་གཉིད་འདུག” འོན་ཀྱང་ཇོ་ནི་གཉིད་
མི་འདུག ཁོང་གིས་ཅི་ཡང་ལབ་མ་སོང་།
ཉིན་རྗེས་མ་ལ་བུ་དེ་ཚོས་ལུད་འདྲུད་ཀྱི་རླངས་འཁོར་བསྐོར་ནས་བསླེབས་
བྱུང་། དེ་ནས་ཁོང་ཚོ་ཨ་རག་ཅིག་འཚོལ་དུ་ཕར་ཕྱིན་ནས་ཚུར་ལོག་སོང་ལ། ང་
ཚོས་གུར་གྱི་ནང་དུ་དུས་ཚོད་ཞེ་དྲགས་སྐྱིད་པོ་བསྐྱལ་བ་ཡིན། དེའི་མཚན་མོར་
ཕོན་ཛོ་ཡིས་ཕྱི་རོལ་ཏུ་ཆེས་གྲང་མོ་འདུག་ཟེར་ཞིང་། བ་ཕྱུགས་ཀྱི་ལྕི་བའི་དྲི་མ་
ཅན་གྱི་རས་མཐུག་པོའི་ཕྱ་ར་ཞིག་གིས་བཏུམས་ནས་ང་ཚོའི་གུར་གྱི་ཐང་དུ་ཉལ་
སོང་། ཋེར་རེ་ཁོང་ལ་ཁྱོན་ནས་མི་དགའ། མོས་བཤད་ན་ཁོང་ནི་མོའི་ཉེ་སར་བཅར་
རྒྱུའི་དོན་དུ་མོའི་སྤུན་ལ་འཁོར་ནས་བསྡད་ཡོད་པ་རེད་ཟེར།
ཋེར་རེ་དང་ང་གཉིས་ལ་མུ་གེ་ཡོང་རྒྱུ་ལས་གཞན་ཅི་གང་ཡང་ཡོང་གི་མི་འདུག
དེར་བརྟེན་ཞོགས་ཀ་ལ་ང་ལུང་པའི་གཡས་གཡོན་ལ་ཕྱིན་ནས་སྤྲིན་བལ་འཐོག་
པའི་ལས་ཀ་བཙལ་བ་ཡིན། མི་ཚང་མས་ང་ལ་ང་ཚོའི་སྒར་དེའི་ལམ་ཆེན་གྱི་ཕ་
རོལ་ཏུ་ཡོད་པའི་ཞིང་ས་ལ་རྒྱུགས་ཟེར། ང་ཕྱིན་པ་ཡིན། ཞིང་པ་དེ་ཐབ་ཚང་ནང་
དུ་རང་གི་བུད་མེད་དང་ལྷན་དུ་འདུག ཁོང་ཕྱི་རོལ་ཏུ་བསླེབས་ནས་ངས་བཤད་
པའི་གཏམ་རྒྱུད་ལ་མཉན་སོང་། དེ་ནས་ཁོང་གིས་སྤྲིན་བལ་བཏོགས་པ་རྒྱ་མ་བརྒྱ་
བརྒྱ་ལ་སྒོར་མོ་གསུམ་གསུམ་ལས་སྤྲོད་ཀྱི་མིན་ཞེས་བརྡ་ནན་བྱས་བྱུང་། ངས་ང་
རང་རང་གིས་ཉིན་རེ་ལ་མ་མཐའ་ལའང་རྒྱ་མ་སུམ་བརྒྱ་རེ་འཐོག་གི་ཡོད་པ་ཞིག་
བསྒོམས་པ་ཡིན། ཁོང་གིས་རས་ཀྱི་སྒྱེ་མོ་རིང་པོ་འགའ་རྩྭ་ཁང་ནས་བཏོན་ཏེ་
སྤྲིན་བལ་འཐོག་པ་དེ་སྐྱ་རེངས་ཤར་བ་ནས་མགོ་འཛུགས་དགོས་བརྗོད་བྱུང་། ང་
དགའ་ནས་ཁེར་རེའི་རྩ་ལ་བརྒྱུགས་ཏེ་ཕྱིན་པ་ཡིན། ལམ་ཁ་རུ་རྒུན་འབྲུམ་ཅན་
གྱི་དོ་འདྲེན་རླངས་འཁོར་ཞིག་ལམ་ན་ཡོད་པའི་རྒྱུག་ཚད་གཅོག་བྱད་ཀྱི་ས་འབུར་
ཞིག་གི་སྟེང་ནས་ཕྱིན་སོང་ལ། ལམ་གྱི་རྡོ་གཅལ་ཚ་བོའི་སྟེང་རྒུན་འབྲུམ་ཡག་པོ་
ཆག་པ་འགའ་གཡུགས་བཞག་སོང་། ངས་དེ་ཚོ་ཡར་བླངས་ཏེ་ཁྱིམ་ལ་འཁྱེར་བ་
ཡིན། ཋེར་རེ་དགའ་སོང་། “ཇོ་ནི་དང་ང་ཁྱེད་དང་མཉམ་དུ་ཡོང་ནས་རོགས་བྱེད།"
"ཧུན། དེ་འདྲ་བྱེད་མི་དགོས།” ཞེས་ལབ་པ་ཡིན།
“ཉོན་ཨ། ཉོན་ཨ། སྤྲིན་བལ་འཐོག་རྒྱུ་ནི་ཧ་ཅང་དཀའ་བ་ཞིག་ཡིན། ངས་ཁྱོད་
ལ་ཇི་ལྟར་འཐོག་ཚུལ་སྟོན།"
ང་ཚོས་རྒུན་འབྲུམ་ཟོས་ཤིང་། དེ་ནས་དགོང་དྲོར་རིག་ཁེས་བག་ལེབ་ལེབ་མོ་
གཅིག་དང་ཧེམ་བྷུར་གྷར་གྱི་ཤ་རྒྱ་མ་གང་འཁྱེར་ནས་བསླེབས་བྱུང་ལ་ང་ཚོ་ལ་སྤྲོ་
སྐྱིད་ཅིག་བྱུང་སོང་། ང་ཚོའི་འཁྲིས་ཀྱི་གུར་ཆེ་བ་དེའི་ནང་ཨོག་ལ་ཧོ་མ་ནས་ཡིན་
པའི་སྤྲིན་བལ་འཐོག་མཁན་ཁྱིམ་ཚང་ཧྲིལ་པོ་ཞིག་འདུག ཨ་མྱེས་དེ་ནི་ཉིན་གང་
ལ་རྐུབ་སྟེགས་སྟེང་ལ་བསྡད་ནས་སྡོད་ཀྱི་འདུག་ལ། ཁོང་ནི་ལས་ཀ་བྱེད་རྒྱུར་
ལོ་ན་ཆེས་རྒས་དྲགས་པ་རེད། བུ་དང་བུ་མོ། དེ་དག་གི་བྱིས་པ་བཅས་སྐྱ་རེངས་
ཤར་དུས་ལམ་ཆེན་བརྒལ་ཏེ་ངའི་ཞིང་པའི་ཞིང་ཁ་བར་དུ་བང་བསྒྲིགས་ཏེ་ལས་
ཀ་བྱེད་དུ་འགྲོ། ཉིན་རྗེས་མའི་སྐྱ་རེངས་ཀྱི་སྐབས་ང་ཁོང་ཚོ་དང་མཉམ་དུ་ཕྱིན་པ་
ཡིན། སྐྱ་རེངས་ཀྱི་སྐབས་སུ་ཟིལ་པ་ཡོད་རྐྱེན་སྤྲིན་བལ་ནི་ལྗིད་ཆེ་བ་འདུག ཁྱེད་
ཀྱིས་ཕྱི་དྲོ་ལས་སྒོར་མོ་མང་བ་བཟོ་ཐུབ་ཀྱི་འདུག་ཅེས་ཁོང་ཚོས་ང་ལ་བཤད་བྱུང་།
དེ་ལྟ་ན་ཡང་ཁོང་ཚོས་སྐྱ་རེངས་ནས་ཉི་ནུབ་བར་དུ་ཉིན་གང་ལ་ལས་ཀ་བྱས་སོང་།
༡༩༣༠ སོ་གྲངས་ཀྱི་ནད་ཡམས་ཆེན་པོ་ཞེས་པའི་དུས་སྐབས་སུ་ཨ་མྱེས་དེ་ནེབ་བྷ་
ར་སི་ཁ་མངའ་སྡེ་ནས་དོ་འདྲེན་རླངས་འཁོར་གོབ་ཏོ་ཞིག་གི་ནང་དུ་ཁྱིམ་ཚང་གང་
བོ་དང་བཅས་ཡོང་བ་རེད། ནད་ཡམས་དེ་ནི་མོན་ཋ་ན་མངའ་སྡེའི་ཕྱུགས་རྫི་དེས་
ང་ལ་བཤད་པའི་ས་རྡུལ་གྱི་སྤྲིན་པ་དེ་དང་གཅིག་པ་གཅིག་རྐྱང་རེད། དུས་དེ་ནས་
བཟུང་ཁོང་ཚོ་ཁ་ལི་ཧྥོར་ནི་ཡར་བསྡད་བསྡད་རེད། ཁོང་ཚོ་ནི་ངལ་རྩོལ་ལ་དགའ།
ལོ་བཅུའི་རིང་ལ་རྒད་པོ་དེའི་བུ་དེས་རང་གི་བྱིས་པའི་ཁ་གྲངས་བཞི་ལ་སྤར་འདུག
དེ་ཚོའི་གྲས་ཀྱི་འགའ་ནི་སྤྲིན་བལ་འཐོག་ཐུབ་པའི་ལོ་ཚད་ལ་བསླེབས་འདུག དུས་
ཡུན་དེའི་རིང་ལ་ཁོང་ཚོ་ནི་སྦྱིན་བདག་ས་མོན་ལེག་རི་ཡི་ཞིང་སའི་ནང་གི་དབུལ་
པོ་དབུལ་ནག་ཅིག་ནས་གུར་ཡག་ག་ཞིག་གི་ནང་དུ་འཛུམ་དམུལ་བའི་བརྩི་མཐོང་
ཡོད་པ་འདྲ་བོ་ཞིག་གི་བར་དུ་ཡར་རྒྱས་ཕྱིན་པ་རེད། ཁོང་ཚོས་རང་གི་གུར་གྱི་ནང་
དུ་ཧ་ཅང་སྤོབས་པ་ཆེན་པོ་བྱེད་ཀྱི་འདུག
“ཡང་བསྐྱར་ནེབ་བྷ་ར་སི་ཁ་ལ་ནམ་ཡང་ལོག་གི་མིན་ནམ།”
ཡིན།"
“ཧུན། དེ་ན་ཅི་ཡང་མེད། ད་ང་ཚོས་འདོད་པ་ནི་འདྲུད་འཁོར་ཞིག་ཉོ་རྒྱུ་དེ་
ང་ཚོ་སྒུར་ནས་སྤྲིན་བལ་འཐོག་མགོ་བརྩམས་པ་ཡིན། དེ་ནི་ཡིད་དུ་འོང་བ་
ཞིག་རེད། ཞིང་ཁའི་ཕ་རོལ་ན་གུར་རྣམས་ཡོད་ལ། དེའི་རྒྱབ་ན་སྤྲིན་བལ་གྱི་ཞིང་
ས་སྨུག་པོ་ཡོད་པ་དེ་དག་ནི་མཐོང་ཐུབ་ཚད་ཀྱི་རི་འདབས་ངོས་ཀྱི་ཆུ་ཤུར་སྨུག་
པོ་ཡོད་སའི་བར་དུ་བརྐྱངས་འདུག དེ་ནས་ཞོགས་རླུང་ཁྲོད་དུ་ཁ་བའི་ཞྭ་མོ་གོན་
པའི་སི་ཨེ་ར་སི་རི་རྒྱུད་འདུག ལས་ཀ་འདི་ནི་[ཨེལ་ཨེ་གྲོང་ཁྱེར་གྱི་]ལྷོ་ཕྱོགས་ཀྱི་
མེན་སྲང་ལམ་དུ་སྣོད་ཆས་བཀྲུ་བ་ལས་ཧ་ཅང་ཡག་ག་རེད། འོན་ཀྱང་ངས་སྤྲིན་
བལ་འཐོག་པའི་སྐོར་ལ་ཅི་ཡང་མི་ཤེས། ངས་སྤྲིན་བལ་དཀར་ལོག་དེ་ཧྲོག་སྒྲ་ཅན་
གྱི་ལྕིབས་ལས་ཕྱིར་འདོན་རྒྱུ་ལ་དུས་ཚོད་ཧ་ཅང་མང་པོ་བཏང་། གཞན་རྣམས་ཀྱིས་
དེ་གཡུགས་ཐེངས་གཅིག་གིས་བྱེད་ཀྱི་འདུག ད་དུང་མཛུབ་མོའི་རྩེ་མོ་རྣམས་ནས་
ཁྲག་ཐོན་མགོ་བཙུགས། ང་ལ་ལག་ཤུབས་དགོས་ལ་ཡང་ན་ཉམས་མྱོང་མང་བ་
དགོས། ད་དུང་མི་ནག་རྒན་རྒོན་བཟའ་ཚོ་གཉིས་ཀྱང་ང་ཚོ་དང་མཉམ་དུ་འདུག
ཁོང་ཚོ་ནི་རང་གི་མེས་པོ་རྣམས་ཀྱིས་ཨ་རིའི་མི་སེར་ནང་འཁྲུག་ཅེས་པའི་དམག་
འཁྲུག་དེའི་སྔོན་གྱི་ཨ་ལ་བྷ་མ་མངའ་སྡེའི་ནང་དུ་སྦྱོང་བརྡར་བྱས་ཡོད་པ་ཇི་བཞིན།
དཀོན་མཆོག་མཁྱེན་[ཡང་ན། དཀོན་མཆོག་གིས་བྱིན་གྱིས་བརླབས་པའི་]ལྷོད་བག་
ཅིག་གིས་སྤྲིན་བལ་བཏོགས་སོང་། ཁོང་ཚོ་རང་གི་ཕྲེང་བསྟར་བརྒྱུད་ནས་ཏག་ཏག་
ཕྱིན་ཅིང་། མར་སྒུར་ཅིང་ཡིད་མུག ཁོང་ཚོའི་ཁུག་མ་ཇེ་མཐོར་ཕྱིན། ངའི་རྒྱབ་ལ་
ཟུག་གཟེར་ལངས་མགོ་ཚུགས། འོན་ཀྱང་ས་གཞི་དེའི་ནང་དུ་པུས་མོ་འཛུགས་པ་
དང་ཡིབ་པ་ནི་ཡིད་སྤྲོ་བ་ཞིག་རེད། གལ་སྲིད་ངས་ངལ་གསོ་བྱེད་པ་ལྟ་བུ་ཞིག་ཚོར་
ཡོད་ན། ངས་ངའི་གདོང་པ་དེ་སྨུག་མདོག་ལྡན་པའི་ས་གཤིན་པོའི་སྔས་མགོའི་ཐོག་
ལ་བཞག་ནས་ངལ་གསོ་བྱས་པ་ཡིན། བྱིའུ་རྣམས་ནི་རམ་འདེགས་ཤིག་རེད། ངས་
རང་གི་མི་ཚེའི་བྱ་བ་དེ་རྙེད་བྱུང་བསམས་སོང་། ཚ་ཞིང་ཁུ་སིམ་པའི་ཉིན་གུང་གི་
སྐབས་སུ་ཋེར་རེ་དང་ཇོ་ནི་གཉིས་ཀྱིས་ཞིང་ཁའི་ཕ་རོལ་ནས་ང་ལ་ལག་པ་གཡུག་
བཞིན་བསླེབས་བྱུང་ལ། ང་ལ་རོགས་འདེགས་བྱས་བྱུང་། ཇོ་ནི་ཆུང་ཆུང་དེ་ང་ལས་
མགྱོགས་པ་མེད་ན་ང་དམྱལ་བར་སྐྱེས། ཋེར་རེ་ནི་ང་ལས་ལྡབ་ཀྱིས་མགྱོགས། ཁོང་
ཚོས་ངའི་སྔུན་བླངས་ནས་ལས་ཀ་བྱས་སོང་ལ། ངའི་ཁུག་མ་ལ་ལྡུག་རྒྱུའི་སྤྲིན་
བལ་གྱི་ཕུང་པོ་རྣམས་ང་ལ་བཞག་བྱུང་། ཋེར་རེ་ཡིས་བཏོགས་པ་དེ་ནི་ལས་ཀ་བ་
ཞིག་ལ་རན་པའི་ཕུང་པོ་ཞིག་རེད་ལ། ཇོ་ནི་ཡི་དེ་ནི་བྱིས་པའི་ཚུལ་གྱི་ཕུང་པོ་ཆུང་
ཆུང་ཞིག་རེད། ངས་སྐྱོ་གདུང་དང་བཅས་དེ་དག་སྒྱེ་མོའི་ནང་ལ་བརྫངས་པ་ཡིན།
ཁོང་ཚོའི་དོན་དག་ནི་ཕར་ཞོག རང་གི་རྐུབ་ལ་ཡང་བདག་སྐྱོར་བྱེད་མི་ཐུབ་པའི་
ང་ནི་རྒད་པོ་གང་འདྲ་ཞིག་རེད། ཁོང་ཚོས་ཕྱི་དྲོ་ཡོངས་སུ་རྫོགས་པ་ངའི་མཉམ་དུ་
བསྐྱལ་སོང་། ཉི་མ་དམར་པོ་ཆགས་པ་དང་ཆབས་ཅིག་ང་ཚོ་ལྷན་ཅིག་ཏུ་ངལ་ཞིང་
དུབ་པའི་འགྲོས་ཀྱིས་ཕྱིན། ཞིང་སྣེ་རུ་ངས་རང་གི་ཁུར་བོ་དེ་རྒྱ་མའི་སྟེང་དུ་ཕབ་པ་
ཡིན། དེ་ལ་རྒྱ་མ་ལྔ་བཅུ་འདུག ང་ལ་སྒོར་མོ་གཅིག་དང་སྐར་མ་ལྔ་བཅུ་ཐོབ་བྱུང་།
དེ་ནས་ངས་ཨོག་ཁེའི་བུ་དེ་ཚོ་ལས་རྐང་འཁོར་ཞིག་གཡར་ཏེ། དེ་ལ་ཞོན་ནས་ལམ་
ཁ་ ༩༩ བརྒྱུད་དེ་མར་ལམ་མདོའི་ཟ་ཆས་ཚོང་ཁང་ཞིག་ལ་ཕྱིན་པ་ཡིན། དེར་ངས་
བསྐོལ་ཟིན་པའི་ཐུག་པ་སི་པ་གྷེ་ཋི་དང་ཤ་རིལ་བུ་ཅན་གྱི་ལྕགས་ཊིན་འགའ་དང་།
བག་ལེབ། མར། འཚིག་ཇ། དེ་ནས་མངར་ཟས་འཁུར་ར་བཅས་ཉོས་ཏེ་དེའི་ཁུག་
མ་རྣམས་རྐང་འཁོར་གྱི་ལག་ཡུའི་སྟེང་བསྐོན་ནས་ཚུར་ལོག་པ་ཡིན། ཨེལ་ལེ་ལ་
འགྲོ་མཁན་གྱི་རླངས་འཁོར་རྣམས་ནི་ཤུར་སེ་ཕྱིན་སོང་ལ། ཧྥི་རི་སི་ཁོ་ལ་འགྲོ་
མཁན་གྱི་བུ་ཞིག་གིས་ངའི་གཞུག་ལ་བརྙས་གཙེར་བྱས་སོང་། ངས་དམོད་མོ་བོར་
ཞིང་དམོད་མོ་བོར། ངས་མུན་ནག་གི་ནམ་མཁའ་ལ་ཡར་བལྟས་ཏེ་མི་ཚེའི་ནང་
ལམ་ལྷོང་ཡག་ག་དང་། ང་དགའ་སའི་མི་ཆུང་ཆུང་དེ་ཚོར་ཅི་ཞིག་བྱེད་ཐུབ་པའི་
གོ་སྐབས་ཡག་ག་ཞིག་གི་ཆེད་དུ་དཀོན་མཆོག་ལ་གསོལ་བ་བཏབ་པ་ཡིན། ཡ་གི་
གནམ་ནས་སུས་ཀྱང་ང་ལ་ཁ་ཡ་བྱེད་ཀྱི་མི་འདུག ངས་དེ་ཧ་གོ་དགོས་ཡོད་པ་རེད།
ངའི་རྣམ་ཤེས་ཚུར་འགུག་མཁན་དེ་ཋེར་རེ་རེད། གུར་གྱི་ཐབ་ཀའི་སྟེང་ནས་མོས་ཁ་
ལག་ཚ་པོ་བཟོས་སོང་ལ། དེ་ནི་ངའི་མི་ཚེའི་ནང་གི་ལྟོ་ཆས་ཆེས་ཞིམ་ཤོས་གྲས་ཀྱི་
གཅིག་ཡིན། ང་ནི་ལྟོགས་ཡོད་ལ་ཐང་ཆད་ཡོད། མི་ནག་རྒད་པོ་སྤྲིན་བལ་འཐོག་
མཁན་ཞིག་དང་འདྲ་བར་ཤུགས་རིང་ཞིག་འཐེན་ཏེ་ང་ཉལ་ཁྲིའི་སྟེང་གན་རྐྱལ་
དུ་ཉལ་ནས་ཐ་མག་ཅིག་འཐེན་པ་ཡིན། གནམ་ངོ་གྲང་བའི་མཚན་མོ་འདིར་ཁྱི་
རྣམས་ཟུག་སོང་། རིག་ཁེ་དང་ཕོན་ཛོ་གཉིས་དགོང་དྲོའི་སྐབས་སུ་ཡོང་རྒྱུ་དེ་ཡང་
མཚམས་བཞག་སོང་། ང་ནི་དེ་ལ་འདོད་པ་ཚིམ་པ་བྱུང་། ཁེར་རེ་ངའི་འཁྲིས་ནས་
ཙོག་པུར་བསྡད་སོང་། ཇོ་ནི་ངའི་བྲང་ཁའི་ཐོག་བསྡད་སོང་། ཁོང་ཚོས་ངའི་འབྲི་
དེབ་ཀྱི་སྟེང་དུ་དུད་འགྲོའི་རི་མོ་བྲིས་སོང་། སྐྱི་གཡའ་བའི་ཐང་ཆེན་གྱི་སྟེང་དུ་ང་
ཚོའི་གུར་གྱི་གློག་སྒྲོན་སྦར་འདུག ཕྱུགས་རྫིའི་རོལ་དབྱངས་ནི་འགྲུལ་ཁང་ནས་
མཆེད་དེ་ཞིང་ཁ་དག་གི་ངོས་ལ་སྐྱོ་བ་དང་བཅས་འཁྱེར་བྱུང་། དེ་ནི་ང་ལ་འགྲིག་
འདུག ངས་ངའི་གཅེས་ལོ་མ་ལ་འོ་བསྐྱལ་ཅིང་། ང་ཚོས་གློག་སྒྲོན་གཟིམས་པ་ཡིན།
ཞོགས་ཀ་ལ་ཟིལ་པས་གུར་དེ་ལྗིད་ཀྱིས་མནན་འདུག ངས་ཨ་ཅོར་བཟུང་ནས་
ཡར་ལངས། སོ་བཀྲུས། འགྲུལ་ཁང་གི་སྤྱི་པའི་གསང་སྤྱོད་དུ་ཁྲུས་བྱེད་དུ་ཕྱིན། དེ་
ནས་ཕྱིར་ལོག་ཅིང་དོར་མ་གོན་པ་ཡིན། དོར་མ་དེ་ནི་སའི་ངོས་ལ་པུས་འཛུགས་
བྱས་པ་ལས་ཚང་མ་རལ་ཡོད་ཅིང་མདང་དགོང་ཋེར་རེ་ཡིས་བཙེམས་ཡོད་པ་རེད།
ངས་རང་གི་རྩྭ་ཞྭ་རྙིང་ཧྲུལ་དེ་གོན། དེ་ནི་ཐོག་མར་ཇོ་ནི་ཡིས་རྩེད་ཆས་ཀྱི་ཞྭ་མོ་
ཞིག་གི་ཚུལ་དུ་བེད་སྤྱོད་བྱས་པ་རེད། དེ་ནས་ངའི་རས་ཀྱི་རྒྱབ་ཁུག་དང་བཅས་
ལམ་ཆེན་གྱི་ཕ་རོལ་ལ་ཕྱིན་པ་ཡིན།
རོབ་རྩིས་བྱས་ན་ཉིན་རེ་རེ་ལ་ངས་སྒོར་མོ་གཅིག་དང་ཕྱེད་ཀ་རེ་ལེན་གྱི་འདུག
དེ་ནི་དགོང་དྲོའི་སྐབས་སུ་རྐང་འཁོར་ལ་ཞོན་ནས་ཟ་ཆས་ཉོ་རྒྱུར་འདང་ཙམ་རེད།
ཉི་མ་དེ་ཚོ་རིམ་གྱིས་འདས། ངས་ཤར་ཕྱོགས་དང་ཌིན་དང་ཁར་ལོའི་སྐོར་ཡོངས་
རྫོགས། དམྱལ་བ།... ལམ་གྱི་སྐོར་བཅས་ཚང་མ་བརྗེད་འདུག ཇོ་ནི་དང་ངེད་གཉིས་
དུས་རྟག་ཏུ་རྩེད་མོ་རྩེས་པ་ཡིན། ངས་ཁོང་གནམ་ལ་ཡར་གཡུགས་པ་དང་དེ་ནས་
མར་ཉལ་ཁྲིའི་སྟེང་གཡུགས་པ་དེ་ལ་ཁོང་དགའ་འདུག ཋེར་རེ་མར་བསྡད་ནས་
གྱོན་ཆས་འཚེམ་གྱི་འདུག ཏག་ཏག་ངས་[ནེའུ་ཇར་ཛིའི་]ཕ་ཋེར་སོན་གྱི་གྲོང་དེར་
ང་ཇི་འདྲ་ཞིག་ཆགས་རྒྱུ་ཡིན་པའི་རྨི་ལམ་རྨིས་པ་དང་མཚུངས་པར་ང་ནི་ས་གཞིའི་
མི་ཞིག་ཡིན། སྐད་ཆ་ཞིག་འགྲོ་བཞིན་འདུག་པ་དེ་ནི་ཋེར་རེ་ཡི་ཁྱོ་ག་དེ་སླར་ཡང་
ས་བྷི་ནལ་གྲོང་ཁྱེར་ལ་འབྱོར་ཡོད་པ་དང་ངའི་རྗེས་ལ་ཡོང་གི་ཡོད་པ་རེད་ཟེར། ང་
ནི་ཁོང་ལ་གྲ་སྒྲིག་ཨང་གསར་ཡིན། མཚན་མོ་གཅིག་ལ་ཨོག་ཁེ་ཡི་མི་དེ་ཚོ་ལམ་
ཁང་དེར་སྨྱོས་བཞག་སོང་། མི་ཞིག་ཤིང་སྡོང་ཞིག་ལ་བཀྱིགས་ནས་དབྱུག་པ་ཞིག་
གིས་གཅར་རྡུང་ཚད་མེད་བྱས། སྐབས་དེར་ང་གཉིད་ཡོད་ཅིང་ངས་དེའི་སྐོར་གོ་
བ་ཙམ་ཡིན། དུས་དེ་ནས་བཟུང་། གལ་སྲིད་ང་ཚོ་སྟེ། མེག་སི་ཁོ་ཡི་མི་རྣམས་ཀྱིས་
ཁོང་ཚོའི་འདྲུད་འཁོར་གྱི་སྒར་ལ་གནོད་སྐྱེལ་གྱི་ཡོད་པའི་བསམ་བློ་འཁོར་ན་ང་ལ་
དགོས་མཁོ་ཡོད་པ་རེད་བསམས་ནས། ངས་དབྱུག་པ་ཆེན་པོ་ཞིག་ང་དང་མཉམ་དུ་
གུར་གྱི་ནང་ལ་འཁྱེར་ཡོད། ཁོང་ཚོས་ང་ནི་མེག་སི་ཁོའི་མི་ཞིག་རེད་བསམས་ཡོད་
ཅིང་། ཕྱོགས་གཅིག་ནས་བལྟས་ན་ང་ཡིན་པ་ནི་བཤད་མ་དགོས་པ་རེད།
འོན་ཀྱང་ད་ནི་ཟླ་བ་བཅུ་པ་རེད་ལ་མཚན་གྱི་སྐབས་གནམ་ངོ་ཧ་ཅང་གྲང་དུ་
འགྲོ་བཞིན་འདུག ཨོག་ཁེ་ཁྱིམ་ཚང་ལ་མེ་ཐབ་ཅིག་ཡོད་ཅིང་དགུན་ཁའི་རིང་སྡོད་
རྒྱུའི་འཆར་གཞི་བཏིང་འདུག ང་ཚོ་ལ་གུར་གྱི་གླ་ཆ་ཆད་ཡོད་པ་ལས་གཞན་ཅི་
ཡང་མེད། ཁེར་རེ་དང་ངེད་གཉིས་ཀྱིས་སེམས་འགྱོད་གདུང་དང་བཅས་ང་ཚོ་ཐོན་
དགོས་པ་དེ་ཐག་གཅོད་བྱས་པ་ཡིན། ཁྱེད་ཀྱི་ཁྱིམ་ཚང་ལ་ཕར་ལོག་འགྲོ་རོགས།”
ངས་དེ་ལྟར་བཤད། "དཀོན་མཆོག་གི་ཆེད་དུ། ཁྱེད་བྱིས་པ་ཇོ་ནི་འདྲ་བོ་ཞིག་དང་
མཉམ་དུ་གུར་གྱི་གཡས་གཡོན་ལ་འཁྱམས་ནས་སྡོད་མི་འོས། སྙིང་རྗེ་བྱིས་པ་
ཆུང་ཆུང་འདི་གྲང་འདུག” ངས་མོའི་ཨ་མའི་བསམ་སྤྱོད་ལ་སྐྱོན་བརྗོད་བྱེད་ཀྱིན་
ཡོད་པའི་རྒྱུ་མཚན་གྱིས་ཋེར་རེ་ངུས་སོང་། ངས་དེ་འདྲ་བྱེད་འདོད་ནས་མིན།
སྐྱ་མདོག་ལྡན་པའི་ཕྱི་དྲོ་ཞིག་ལ་ཕོན་ཛོ་ཡིས་དོ་འདྲེན་རླངས་འཁོར་བསྐོར་ནས་
ཡོང་སྐབས། ང་ཚོས་གནས་སྟངས་འདིའི་སྐོར་ནས་མོའི་ཁྱིམ་མི་ལ་ཐུག་རྒྱུའི་
ཐག་གཅོད་བྱས་པ་ཡིན། འོན་ཀྱང་ང་ནི་ངེས་པར་མཐོང་དུ་འཇུག་མི་རུང་ལ། རྒུན་
འབྲུམ་སྡོང་རའི་ནང་དུ་ཡིབ་དགོས་ཀྱི་ཡོད། ང་ཚོ་ས་བྷི་ནལ་གྲོང་ཁྱེར་ལ་བསྐྱོད་
མགོ་ཚུགས། དོ་འདྲེན་རླངས་འཁོར་དེ་ཆག་སོང་། དེ་དང་དུས་མཉམ་དུ་ཆར་པ་
དྲག་ཏུ་འབབ་མགོ་ཚུགས། ང་ཚོས་དམོད་མོ་གཏོང་ཞོར་རླངས་འཁོར་རྙིང་གོག་
དེའི་ནང་དུ་བསྡད། ཕོན་ཛོ་ཕྱིར་ཐོན་ནས་ཆར་པའི་ཁྲོད་དུ་བཤང་བ་འདོར་བའི་
ལས་ཀ་བསྒྲུབས་སོང་། གང་ལྟར་ཡང་ཁོ་ནི་མི་རྒན་ཡག་པོ་ཞིག་རེད། ང་ཚོས་ཕན་
ཚུན་ལ་སྤྲོ་སྐྱིད་ཆེན་པོ་གཞན་གཅིག་ཁས་ལེན་བྱས། ང་ཚོ་ས་བྷི་ནལ་གྲོང་ཁྱེར་གྱི་
མེག་སི་ཁོའི་གྲོང་དུ་ཡོད་པའི་ཆང་ཁང་གོབ་ཏོ་ཞིག་ལ་ཕྱིན་པ་ཡིན། ཆང་རིགས་
སྣ་ཚོགས་འཐུང་ནས་ཆུ་ཚོད་གཅིག་བསྐྱལ། སྤྲིན་བལ་ཞིང་སའི་ངེད་ཀྱི་ལས་ཀ་དེ་
ནི་ད་ཆ་ཡོངས་སུ་འགྲུབ་པ་རེད། ང་རང་གི་མི་ཚེ་ཡིས་ང་ཕྱིར་འབོད་པའི་འཐེན་
ཤུགས་དེ་ངས་ཚོར་ཐུབ་ཀྱི་འདུག ངས་ཨ་ནེ་ལ་སྐར་མ་གཅིག་ཅན་གྱི་ཤོག་བྱང་
ཞིག་བཏང་ནས་སླར་ཡང་སྒོར་མོ་ལྔ་བཅུ་བསླངས།
ང་ཚོས་རླངས་འཁོར་བསྐོར་ནས་ཋེར་རེ་ཡི་ཁྱིམ་ཚང་གི་སྤྱིལ་ཁང་ལ་ཕྱིན། དེ་
ནི་རྒུན་འབྲུམ་སྡོང་ར་དག་གི་བར་དུ་རྒྱུ་བའི་ལམ་ཁ་རྙིང་པའི་སྟེང་དུ་ཆགས་འདུག
ང་ཚོ་དེར་བསླེབས་དུས་མུན་ནག་རེད། ཁོང་ཚོས་མེལ་ལེའི་བཞི་ཆ་གཅིག་ཙམ་
ནས་ང་འབབ་བཅུག་ནས་ཁོང་ཚོ་སྒོ་འགྲམ་བར་དུ་ཕྱིན་སོང་། སྒོ་ནས་གློག་འོད་
ཕྱི་ལོགས་ལ་འཕྲོས་འདུག་ལ། ཁེར་རེ་ཡི་སྤུན་གཞན་དྲུག་པོས་རྒྱུད་མངས་གྷི་ཋར་
དཀྲོལ་བཞིན་གླུ་གཞས་གཏོང་གི་འདུག རྒད་པོ་དེས་རྒུན་ཆང་འཐུང་གི་འདུག གླུ་
གཞས་ཀྱི་གདངས་དབྱངས་བར་ནས་ཁོང་ཚོས་ཁ་རྩོད་རྒྱག་བཞིན་པ་དེ་ངས་གོ་ཐུབ།
ཁོང་ཚོས་མོ་ལ་སྨད་འཚོང་མ་ཞེས་འབོད་ཅིང་། དེ་ནི་ཁོ་མོས་རང་གི་ཕན་ཐོགས་
མེད་པའི་ཁྱོ་ག་གཡུགས་པ་དང་། ཨེལ་ཨེ་ལ་ཕྱིན་ནས་ཇོ་ནི་ཁོང་ཚོ་ལ་བསྐྱུར་བའི་
རྒྱུ་མཚན་གྱིས་རེད། རྒད་པོ་དེས་སྐད་ཅོར་རྒྱག་གི་འདུག འོན་ཀྱང་། འཇིག་རྟེན་
འདིའི་རླབས་ཆེན་གྱི་ཨི་ཇིབ་ཡུལ་གྱི་ཞིང་པའི་ཁྲོད་དུ་ཁོ་མོས་དུས་རྟག་ཏུ་བྱེད་པ་
ཇི་བཞིན། སེམས་སྐྱོ་ཞིང་མདོག་སྨུག་པོའི་ཨ་མ་རྒྱགས་པ་དེ་ལ་རྒྱལ་ཁ་ཐོབ་སོང་།
ཁེར་རེ་སླར་ཡང་ཁྱིམ་ལ་ལོག་ཡོང་བཅུག་སོང་། སྤུན་དེ་ཚོས་མཚན་མཐུན་འཁྲིག་
སྤྱོད་པའི་གླུ་གཞས་མགྱོགས་པོར་གཏོང་མགོ་ཚུགས་སོང་། ང་ནི་གྲང་ཞིང་རླུང་མ་
ཆར་གྱི་ཁྲོད་དུ་འཁུམས་ནས་བསྡད་ཅིང་། ལུང་པ་འདིའི་ཟླ་བཅུ་པའི་ནང་གི་རྒུན་
འབྲུམ་སྡོང་ར་སྐྱོ་ཉམས་ཅན་དེ་དག་གི་ངོས་སུ་ཡོད་ཚད་ལ་བལྟས་པ་ཡིན། གཞས་
མ་བྷི་ལེ་ ཧོ་ལི་ཌེ་ཡིས་གཞས་བཏང་བ་ཇི་བཞིན་ “"བརྩེ་བ་ཅན་གྱི་མི།” ཞེས་པའི་
གཞས་གྲགས་ཆེན་དེས་ངའི་སེམས་བཟུང་འདུག རྩྭ་ལྡུམ་རྣམས་ཀྱི་ཁྲོད་དུ་ངས་
ང་རང་རང་གི་གཞས་སྣ་འཁྲབ་སྟོན་དེ་བྱས་པ་ཡིན། "ཉིན་ཞིག་ལ་ང་ཚོ་ཐུག་གི་
རེད། དེ་ནས་ཁྱེད་ཀྱིས་ངའི་མིག་ཆུ་ཡོངས་རྫོགས་སྐེམ་པར་བྱེད། མངར་ཞིང་ཆུང་
བའི་དོན་རྣམས་ངེད་ཀྱི་རྣ་བར་ཤུབ་བུར་སྒྲོག འཁྱུད་ཅིང་འོ་བསྐྱལ། ཨོ། ང་ཚོ་ལ་
ཅི་ཞིག་ཆད་ཡོད་པ་རེད། བརྩེ་བ་ཅན་གྱི་མི། ཨོ། ཁྱེད་གང་ཞིག་ཏུ་བཞུགས་ཡོད་ ...
དེ་ནི་གློག་སྒྲོན་གྱི་འོད་འཇམ་པོ་ཞིག་གི་འོག་ཏུ་བུད་མེད་ཅིག་གིས་རང་གི་ཕོ་ཁྱོ་ག་
དེའི་སྐྲ་ལོ་ལ་བྱིལ་བྱིལ་བྱེད་པ་དང་འདྲ་བར། རླབས་ཆེ་བའི་ཞི་འཇམ་གྱི་གདངས་
དབྱངས་དང་བྷིལ་ལེ་ཡིས་གཏོང་སྟངས་དེ་ཧ་ལས་པ་ཡིན་པའི་ཚོད་ཀྱིས་ཚིག་འབྲུ་
རྣམས་ཅི་ཡང་མ་རེད། རླུང་བུ་ཤུགས་ཀྱིས་ལྡང་། ང་གྲང་བྱུང་།
ཁེར་རེ་དང་ཕོན་ཛོ་གཉིས་ཚུར་བསླེབས་བྱུང་། ང་ཚོ་དོ་འདྲེན་རླངས་འཁོར་
རྙིང་གོག་དེའི་ནང་འཚབ་འཚུབ་ཀྱིས་འཛུལ་ཏེ་རིག་ཁེ་ལ་ཐུག་པར་ཕྱིན་པ་ཡིན།
རིག་ཁེ་ནི་ད་ཆ་ཕོན་ཛོ་ཡི་བུད་མེད་རོ་སེ་གཟུགས་ཆེན་མ་དང་ལྷན་དུ་སྡོད་ཀྱི་
ཡོད། ང་ཚོས་སྲང་ལམ་གོབ་ཏོ་དེའི་ནང་ནས་ཁོ་ལ་རླངས་འཁོར་གྱི་དུང་བརྡ་བརྒྱབ་
པ་ཡིན། རོ་སེ་གཟུགས་ཆེན་མས་ཁོང་ཕྱི་ལ་བསྐྲད་སོང་། ཡོད་ཚད་འཇིག་འགྲོ་གི་
འདུག མཚན་མོ་དེར་ང་ཚོ་དོ་འདྲེན་རླངས་འཁོར་ནང་ཉལ་བ་ཡིན། ཁེར་རེ་ཡིས་
ང་ལ་དམ་པོར་འཐམས་འདུག ཡིན་དང་ཡིན། ང་ལ་མ་འགྲོ་ཞེས་ལབ་བྱུང་། མོས་
རྒུན་འབྲུམ་འཐོག་པའི་ལས་ཀ་བྱེད་རྒྱུ་ཡིན་ལ།
ང་ཚོ་གཉིས་ལ་འདང་ངེས་པའི་སྒོར་མོ་བཟོ་རྒྱུ་ཡིན་ཟེར། བར་སྐབས་སུ་ང་ཚོ་གཉིས་ཁོང་ཚོའི་ཁྱིམ་ཚང་ནས་མ་གིའི་
ལམ་ན་ཡོད་པའི་ཞིང་པ་ཧེ་ཧྥེལ་ཧྥིན་གྷར་གྱི་རྩྭ་ཁང་དུ་སྡོད་ཆོག་གི་རེད། ང་ནི་ཉིན་
གང་ལ་རྩྭ་ཡི་ཁྲོད་དུ་བསྡད་ནས་རྒུན་འབྲུམ་ཟ་རྒྱུ་ལས་གཞན་ལས་ཀ་བྱེད་རྒྱུ་གང་
ཡང་ཡོད་མ་རེད་ཟེར། “ཁྱེད་དེ་ལ་དགའ་འམ།"
ཞོགས་ཀ་དེ་ལ་ང་ཚོ་དོ་འདྲེན་རླངས་འཁོར་གཞན་ཞིག་གི་ནང་དུ་འཇོག་སླད་
མོའི་བུ་སྤུན་རྣམས་བསླེབས་བྱུང༌། གྲོང་མཐའི་ཡུལ་ལྗོངས་འདིའི་ཕྱོགས་གང་ས་ན་
ཡོད་པའི་མེག་སི་ཁོ་ཡི་མི་སྟོང་ཕྲག་མང་པོས་ཋེར་རེ་དང་ངའི་སྐོར་ཤེས་ཀྱི་ཡོད་པ་དེ་
ངས་གློ་བུར་དུ་ངོས་ཟིན་སོང་། དེ་ནི་ཏན་ཏན་ཁོང་ཚོ་ལ་བྲོ་བ་ཆེ་བའི་བརྩེ་དུང་གི་
བརྗོད་གཞི་ཞིག་ཆགས་བསྡད་ཡོད་ཀྱི་རེད། བུ་སྤུན་དེ་རྣམས་ནི་ཧ་ཅང་གུས་ཞབས་
 
ཅན་ཡིན་པ་མ་ཟད་དངོས་གནས་བག་བྲོ་བ་ཤ་སྟག་རེད། ང་དོ་འདྲེན་རླངས་འཁོར་
གྱི་སྟེང་དུ་ཡར་ལངས་ནས་དམག་འཁྲུག་གི་སྐབས་སུ་ང་ཚོ་ས་ཆ་གང་དུ་ཡོད་པ་
དང་དམག་སྒར་གང་ནས་ཡིན་པའི་སྐོར་ནས་བརྩམས་ཏེ་བཞད་གད་དང་བཅས་
པའི་ཁ་བརྡ་བྱས། ཚང་མ་བསྡོམས་ན་བུ་སྤུན་ལྔ་འདུག་ཅིང་དེ་ཚོ་རེ་རེ་བཞིན་ཡག་
པོ་འདུག ཁོང་ཚོ་ནི་ཁོ་མོའི་ཁྱིམ་མིའི་ཁྲོད་ནས་མོའི་མིང་པོ་དང་འདྲ་བར་དོན་
མེད་རྙོག་ཟིང་སློང་མཁན་གྱི་ཕྱོགས་ཁག་དེ་མ་ཡིན་པར་ཕྱོགས་ཁག་གཞན་པ་དེ་
རེད། འོན་ཀྱང་ང་ནི་རིག་ཁེ་རྒོད་པོ་དེ་ལ་དགའ། ཁོང་གིས་ནེའུ་ཡོག་ནས་ང་དང་
འཛོམས་རྒྱུ་ཡིན་ཞེས་མནའ་བསྐྱལ་སོང་། ཁོང་ནེའུ་ཡོག་ཏུ་བསྡད་ནས་ལས་དོན་
ཚང་མ་མ་ཉ་ན་[སང་ཉིན་]བར་དུ་འཇོག་གི་ཡོད་པ་ཞིག་ངའི་སེམས་ལ་ཤར་བྱུང་།
ཁོང་ནི་ཉིན་དེར་ས་ཆ་ཞིག་གི་ཞིང་ཁ་ཞིག་ཏུ་ར་བཟི་འདུག
ལམ་མདོ་ནས་ང་དོ་འདྲེན་རླངས་འཁོར་ནས་མར་བབས། བུ་སྤུན་དེ་ཚོས་ཋེར་
རེ་ཁྱིམ་ལ་བསྐྱལ་སོང་། ཁོང་ཚོས་ཁང་པའི་མདུན་ནས་ང་ལ་གསང་བརྡའི་ལག་
བརྡ་བརྒྱབ་བྱུང་། ཕ་མ་གཉིས་ཁྱིམ་ལ་མི་འདུག ཁོང་ཚོ་རྒུན་འབྲུམ་འཐོག་ཏུ་
ཕྱིན་པ་རེད། དེར་བརྟེན་ང་ལ་ཕྱི་དྲོ་དེར་ཁྱིམ་དེར་རང་དབང་བྱུང་བ་རེད། དེ་ནི་ཤག་
བཞི་ཅན་གྱི་སྤྱིལ་ཁང་ཞིག་རེད། ཁྱིམ་མི་ཡོངས་རྫོགས་འདིར་ཇི་ལྟར་སྡོད་ཐུབ་པ་
བྱུང་བ་དེ་ངའི་བློ་ཡུལ་ལ་ཤོང་གི་མི་འདུག ཁྲུས་གཞོང་གི་སྟེང་ན་སྦྲང་ནག་འཕུར་
གྱི་འདུག གླུ་གཞས་ཀྱི་ཚིག་འདིའི་ནང་བསྟན་པ་ཇི་བཞིན་འདི་ལ་ཚགས་དྲ་མི་
འདུག "སྒེའུ་ཁུང་དེ་ཆག་འདུག ཆར་པ་དེ་ནང་ལ་བབས་བྱུང་།” ད་ཋེར་རེ་ཁྱིམ་
ན་ཡོད་ཅིང་སླ་ང་རྣམས་ཀྱི་གཡས་གཡོན་དུ་ཙག་ཙིག་ལ་མགོ་འཁོར་ནས་འདུག
མོའི་སྲིང་མོ་གཉིས་ཀྱིས་ང་ལ་ཁོང་དགོད་བྱས་སོང་། བྱིས་པ་ཆུང་ཆུང་རྣམས་ཀྱིས་
ལམ་ཁའི་སྟེང་སྐད་རྒྱག་བཞིན་འདུག
ལུང་པ་འདིའི་ངའི་མཐའ་མཇུག་གི་ཕྱི་དྲོ་དེ་ལ་སྤྲིན་གསེབ་ནས་ཉི་མ་དམར་
པོར་མངོན་ཡོང་དུས། ཁེར་རེ་ཡིས་ང་ཞིང་པ་ཧེ་ཧྥིལ་ཧྥིན་གྷར་གྱི་རྩྭ་ཁང་ལ་འཁྲིད་
བྱུང་། ཞིང་པ་ཧེ་ཧྥིལ་ཧྥིན་གྷར་ལ་ལམ་གྱི་ཡར་སྣེ་ན་ཞིང་ཁ་གཤིན་པོ་ཞིག་འདུག
ང་ཚོས་ཤིང་གི་སླེ་སྒམ་རྣམས་མཉམ་དུ་བཞག མོས་ཁྱིམ་ནས་ཉལ་ཆས་འཁྱེར་ཡོང་
འདུག རྩྭ་ཁང་གི་ཐོག་ཁེབས་ཀྱི་ཤིང་སྣེ་ན་ཆེས་ཆེ་ཞིང་སྤུ་མང་བའི་[སྡོམ་ཆེན་
པོའམ་]སྡོམ་རྒན་ཋེན་རན་ཁུ་ལཟེར་བ་ཞིག་འཇབ་ནས་བསྡད་པ་དེ་མ་གཏོགས་
ང་ནི་ཚང་མ་འགྲིག་བསྡད་ཡོད། ཋེར་རེ་ཡིས་ངས་དེ་ལ་གནོད་མ་བསྐྱལ་ན་དེས་
ང་ལ་གནོད་པ་བྱེད་ཀྱི་མ་རེད་ཅེས་ལབ་བྱུང་། ང་གན་རྐྱལ་དུ་ཉལ་ནས་དེ་ལ་ཅེར།
ང་དུར་ས་ཡོད་ས་ལ་ཕར་ཕྱིན་ནས་ཤིང་སྡོང་ཞིག་ལ་འཛེགས། ཤིང་སྡོང་གི་སྟེང་
ནས་ངས་“གནམ་སྔོན་པོ་"ཞེས་པའི་གཞས་བཏང་བ་ཡིན། ཟེར་རེ་དང་ཇོ་ནི་གཉིས་
རྩྭའི་སྟེང་དུ་བསྡད་སོང་། ང་ཚོས་རྒུན་འབྲུམ་ཟོས་པ་ཡིན། ཁ་ལི་ཧྥོར་ནི་ཡའི་ནང་དུ་
ཁྱེད་ཀྱིས་རྒུན་འབྲུམ་བལྡད་དེ་དེའི་ཁུ་བ་འཇིབ་ནས་ཤུན་པགས་དེ་མཆིལ་འདེབས་
ཀྱིས་གཡུག་གི་རེད། ངོ་མ་གྲ་རྒྱས་པོ་ཞིག་རེད། ས་རུབ་བྱུང་། ཋེར་རེ་ཕྱི་དྲོའི་ཁ་ཟས་
ཀྱི་ཆེད་དུ་ཁྱིམ་ལ་ཕྱིན་ཅིང་། ཆུ་ཚོད་དགུ་པའི་སྟེང་བྲོ་བ་ཆེ་བའི་བག་ལེབ་སྲབ་
སྲབ་དང་སྲན་མ་འཐག་མ་ཞིག་འཁྱེར་ཏེ་རྩྭ་ཁང་ལ་བསླེབས་བྱུང་། ངས་འོད་ཡོང་
སླད་རྩྭ་ཁང་གི་ཨར་འདམ་གྱི་ཐང་ལ་བུད་ཤིང་གི་མེ་བསྒྲོན་པ་ཡིན། ང་ཚོས་ཤིང་
གི་སླེ་སྒམ་གྱི་སྟེང་ནས་ཆགས་པ་སྤྱད། ཋེར་རེ་ཡར་ལངས་ནས་ཕར་སྤྱིལ་ཁང་ལ་
བརྒྱུགས་ཏེ་ཕྱིན་སོང་། མོའི་ཕ་ཡིས་མོ་ལ་སྐད་རྒྱག་གི་འདུག ངས་རྩྭ་ཁང་ནས་
ཁོའི་སྐད་གོ་ཐུབ་ཀྱི་འདུག མོས་ང་རང་དྲོན་པོར་འདུག་ཆེད་ཟླ་གམ་དབྱིབས་ཀྱི་
གྱོན་པ་ཞིག་བསྐྱུར་བྱུང་། དེ་ངའི་ཕྲག་པའི་སྟེང་གཡུགས་ཤིང་། ཟླ་འོད་འོག་གི་
རྒུན་འབྲུམ་སྡོང་ར་བརྒྱུད་འཇབ་སྟེ་ཕྱིན་ནས་ཅི་ཞིག་འབྱུང་གི་ཡོད་མེད་ལ་བལྟས།
ང་རྒུན་འབྲུམ་སྡོང་བོའི་ཕྲེང་བསྟར་ཞིག་གི་མཐའ་བར་དུ་འཇབ་ནས་སོང་སྟེ་ས་
དྲོན་མོའི་སྟེང་དུ་པུས་མོ་བཙུགས་པ་ཡིན། མོའི་བུ་སྤུན་ལྔ་ཡིས་སི་པཱན་གྱི་སྐད་
དུ་གདངས་སྙན་པའི་གླུ་དབྱངས་ལེན་གྱི་འདུག ཁང་ཀླད་ཆུང་ཆུང་དེའི་སྟེང་ཐོད་
ན་སྐར་ཚོགས་རྣམས་དཔྱངས་ནས་བསྡད་འདུག་ལ། ཐབ་ཀྱི་སྦུ་གུའི་དུད་ཁུང་ནས་
དུ་བ་མཆེད་ཡོང་གི་འདུག ང་ལ་སྲན་མ་འཐག་མ་དང་དམར་ཚའི་དྲི་མ་ཁ་གི་
འདུག རྒད་པོ་དེས་ངར་སྐད་རྒྱག་གི་འདུག སྤུན་རྣམས་ཀྱིས་གླུ་གཞས་ལེན་གྱིན་
འདུག ཨ་མ་དེ་ཁུ་སིམ་མེར་འདུག ཇོ་ནི་དང་བྱིས་པ་གཞན་རྣམས་ཀྱིས་ཉལ་ཁང་
དུ་གད་མོ་དགོད་བཞིན་འདུག ཁ་ལི་ཧྥོར་ནི་ཡའི་ཁྱིམ་ཞིག་སྟེ། ང་ནི་རྒུན་འབྲུམ་གྱི་
སྡོང་རའི་ནང་དུ་ཡིབ་ནས་དེ་དག་ཚང་མ་ལ་རོལ་མྱོང་བྱེད་ཀྱི་ཡོད། ངས་སྒོར་མོ་ས་
ཡ་རི་བ་འདྲ་ཞིག་ཚོར་བྱུང་ལ། ང་ནི་ཨ་མེ་རི་ཀའི་མཚན་མོ་རྒོད་པོ་དེ་ལ་འགྲུལ་
བཞུད་བྱེད་ཀྱིན་ཡོད་པ་རེད།
ཁེར་རེ་ཡིས་སྒོ་ཁྲོག་སེ་བརྒྱབ་སྟེ་ཕྱིར་ཐོན་སོང་། ངས་མུན་ནག་འཐིབས་པའི་
ལམ་གྱི་སྟེང་ནས་མོ་ལ་ནན་འདྲི་བྱས་པ་ཡིན། "དོན་དག་ག་རེ་བྱུང་སོང་།”
"ཨོ། ང་ཚོ་དུས་རྟག་ཏུ་འཛིང་གི་ཡོད། ཁོང་གིས་ང་སང་ཉིན་ལས་ཀ་ལ་འགྲོ་
ན་བསམ་གྱི་ཡོད་པ་རེད། ཁོང་གིས་ང་འཁྱམས་ནས་བསྡད་འཇུག་འདོད་མེད་ཅེས་
ལབ་སོང་། སལ་གཅེས་ལོ། ང་ཁྱེད་དང་མཉམ་དུ་ནེའུ་ཡོག་ལ་འགྲོ་ན་འདོད།"
"འོན་ཀྱང་། ཇི་ལྟར།”
“ངས་མི་ཤེས། སྙིང་སྡུག ངས་ཁྱེད་རང་དྲན་གྱི་རེད། ང་ཁྱེད་ལ་དགའ།"
"འོན་ཀྱང་ང་ཐོན་དགོས་པ་རེད།"
"ལགས་རེད། ལགས་རེད། ང་ཚོ་ཡང་བསྐྱར་ཐང་ལ་ལན་གཅིག་མར་ཉལ། དེ་
ནས་ཁྱེད་ཐོན་ཞིག” ང་ཚོ་རྩྭ་ཁང་དུ་ལོག ངས་སྡོམ་རྒན་གྱི་འོག་ཏུ་མོ་ལ་ཆགས་པ་
སྤྱད། སྡོམ་རྒན་དེས་ག་རེ་བྱེད་ཀྱིན་ཡོད་དམ། མེ་ཤི་བ་དང་དུས་མཚུངས་སུ་ང་ཚོ་
ཤིང་གི་སླེ་སྒམ་སྟེང་དུ་སྐབས་ཐོག་ཅིག་ལ་གཉིད་པ་ཡིན། ནམ་གུང་ལ་མོ་སླར་ལོག་
འདུག་ཅིང་། མོའི་ཕ་ནི་ར་བཟི་འདུག ངས་ཁོང་གིས་ངར་སྐད་སྒྲོག་པ་གོ་བྱུང་ལ།
དེ་ནས་ཁོ་གཉིད་ལ་ཤོར་བ་དང་དུས་མཚུངས་སུ་འཇམ་ཐིང་ངེར་འདུག གཉིད་དུ་
ཡུར་བའི་གྲོང་མཐའི་ཡུལ་ལྗོངས་འདིའི་སྟེང་དུ་སྐར་ཚོགས་རྣམས་སྤུངས་འདུག
ཞོགས་པའི་སྐབས་ལ་ཞིང་པ་ཧེ་ཧྥིལ་ཧྥིན་གྷར་གྱིས་རྟ་རའི་སྒོ་ནས་སྐེ་བརྐྱངས་
ཏེ། "ཕོ་གསར། ཁྱེད་བདེ་མོ་ཡིན་ནམ།" ཞེས་བཤད་བྱུང་།
“ང་བདེ་མོ་ཡིན། ང་འདིར་བསྡད་པ་དེ་འགྲིག་ཡོད་པའི་རེ་བ་ཡོད།"
"འགྲིག་དང་འགྲིག ཁྱེད་མེག་སི་ཁོའི་བུ་མོ་འཆལ་མོ་དེ་དང་མཉམ་དུ་འགྲོ་གི་
ཡོད་དམ།"
“མོ་ནི་བུ་མོ་ཧ་ཅང་ཡག་པོ་ཞིག་རེད།”
“ཧ་ཅང་མཛེས་མ་ཞིག་ཀྱང་རེད། ངས་བལྟས་ན་གླང་གོག་དེ་ར་བ་ནས་
མཆོངས་པ་རེད། མོའི་མིག་ལ་སྔོ་ཐིག་ཕབ་འདུག” ང་ཚོས་ཁོང་གི་ཞིང་ཁའི་སྐོར་
ནས་ཁ་བརྡ་བྱས།
ཁེར་རེ་ཡིས་ང་ལ་ཞོགས་ཇ་འཁྱེར་ནས་བསླེབས་བྱུང་། ངས་རང་གི་རས་ཁུག་
དེར་བསྡུ་གསོག་ཟིན་ནས། སབ་བྷི་ནལ་གྲོང་ཁྱེར་ནས་ངའི་སྒོར་མོ་བླངས་མ་ཐག་ཏུ་
ནེའུ་ཡོག་ལ་འགྲོ་ཆོག་ཆོག་ཡིན། ད་ཆ་ངའི་སྒོར་མོ་ནི་ས་དེ་ན་ང་ལ་སྒུག་བཞིན་པ་
ངས་ཤེས་ཡོད། ངས་ཋེར་རེ་ལ་ང་ཐོན་གྱི་ཡིན་ལབ་པ་ཡིན། མོས་མཚན་གང་ལ་དེའི་
སྐོར་བསམ་བློ་བཏང་ནས་བསྡད་པ་དང་དེ་ལ་བློ་ཐག་ཀྱང་ཆོད་འདུག རྒུན་འབྲུམ་
སྡོང་རའི་ནང་དུ་མོས་ཚོར་བ་མེད་པའི་ཐོག་ནས་ང་ལ་འོ་བསྐྱལ་ཞིང་། ཞིང་ཁའི་
ཕྲེང་བསྟར་ནས་མར་གོམ་པ་བརྒྱབ། བརྩེ་དུང་ནི་ཤི་འཛིང་ཞིག་ཡིན་སྟབས། དེའི་
སླད་དུ་གོམ་ཁ་བཅུ་གཉིས་བསྒྱུར་མཚམས་ང་ཚོས་ཁ་བསྒྱུར་ཅིང་། ཆེས་མཐའ་
མཇུག་ལ་ཕན་ཚུན་ལ་བལྟས་པ་ཡིན།
“ཋེར་རེ། ནེའུ་ཡོག་ལ་མཇལ་ཡོང་།” ངས་དེ་ལྟར་བཤད། མོ་རང་ནི་སྤུན་དང་
ལྷན་དུ་ཟླ་བ་གཅིག་ནས་ནེའུ་ཡོག་ལ་རླངས་འཁོར་བསྐོར་ནས་ཡོང་རྩིས་བྱས་
ཡོད་པ་རེད། འོན་ཀྱང་ང་ཚོ་གཉིས་ཀས་མོ་རང་བསླེབས་མི་ཐུབ་པ་དེ་ཤེས་ཀྱི་ཡོད།
ཁྲུ་བརྒྱ་ཡི་མཚམས་ནས་ངས་མོ་ལ་བལྟ་ཕྱིར་ཁ་ཕྱིར་འཁོར་བ་ཡིན། མོ་རང་གིས་
ངའི་ཞོགས་ཇའི་སྡེར་མ་ལག་པ་ཡ་གཅིག་ཏུ་བཟུང་ནས་སླར་སྤྱིལ་ཁང་ལ་གོམ་པ་
བརྒྱབ་ནས་བསྡད་སོང་། ངས་རང་གི་མགོ་སྒུར་ཞིང་མོ་ལ་བལྟས་པ་ཡིན། ཨོ་རེད།
འཇིག་རྟེན་འཁོར་བའི་ལས་འདི། ང་སླར་ཡང་ལམ་ལ་ཐོན།
ངས་སྟར་ཀའི་ཤིང་སྡོང་ནས་ཟགས་པའི་སྟར་ཀ་ནག་པོ་དེ་ཟ་བཞིན་ལམ་ཆེན་
བརྒྱུད་ནས་ས་བྷི་ནལ་གྲོང་ཁྱེར་གྱི་ཕྱོགས་ལ་གོམ་པ་བརྒྱབ། ང་ཨེ་སི་ ཕི་ལྕགས་ལམ་
སྟེང་དུ་སོང་ནས་ལྕགས་ལམ་སྟེང་དུ་གོམ་པ་སྙོམ་སྒྲིག་གིས་ཕྱིན་པ་ཡིན། ངས་ཆུ་
མཛོད་སྟེགས་བུ་དང་བཟོ་གྲྭ་ཞིག་བསྐྱུར་ནས་སོང་། འདི་དོན་དག་ཅིག་གི་མཇུལ་
སྒྲིལ་རེད། ནེའུ་ཡོག་ནས་བསྐུར་བའི་ངའི་སྒོར་མོ་ལེན་ཆེད་མེ་འཁོར་ལྕགས་ལམ་
གྱི་ཏར་ཁང་ལ་ཕྱིན་པ་ཡིན། དེ་སྒོ་བརྒྱབ་འདུག ངས་དམོད་ཚིག་བོར་ཞིང་སྒུག་
རྒྱུའི་སླད་དུ་སྐས་རིམ་སྟེང་བསྡད་པ་ཡིན། འཛིན་བྱང་བཙོང་མཁན་དེ་ཚུར་སླེབས་
ནས་ང་ཡར་སྐད་བཏང་བྱུང་། སྒོར་མོ་འབྱོར་འདུག་ལ། ངའི་ཨ་ནེ་ཡིས་ཡང་སྐྱར་
ངའི་སྒྱིད་ལུག་པའི་རྐུབ་དེ་བསྐྱབས་པ་རེད། "ལོ་རྗེས་མ་ལ་དབྱུག་པའི་སྤོ་ལོའི་
འཛམ་གླིང་འགྲན་བསྡུར་དེ་སུ་ལ་ཐོབ་ཀྱི་རེད།” འཛིན་བྱང་བཙོང་མཁན་རྒད་པོ་
སྐམ་རིད་དེས་དྲིས། གློ་བུར་དུ་ངས་ངོས་ཟིན་པ་ནི་ད་ཆ་སྟོན་ཁ་རེད་ལ། ང་རང་
ནེའུ་ཡོག་ལ་སླར་ལོག་གི་ཡོད་པ་དེ་རེད།
ང་ལུང་པ་འདིའི་རིང་ཞིང་སྐྱོ་བའི་ཟླ་བཅུ་པའི་འོད་ཀྱི་འོག་ཏུ་ལྕགས་ལམ་རྒྱུད་
དུ་གོམ་པ་སྤོས་ཤིང་། ཨ་སི་པི་ལྕགས་ལམ་ཟོང་འཁོར་ཡོང་གི་ཡོད་པའི་རེ་བ་ཞིག་
བཟུང་། དེས་ན་ང་ཡང་རྒུན་འབྲུམ་ཟ་བའི་སློང་མོ་བ་དང་ལྷན་དུ་བསྡད་ནས་ཁོང་
ཚོ་དང་མཉམ་དུ་བཞད་གད་གྱི་ཚགས་པར་ཀློག་ཐུབ་ཀྱི་རེད་དྲན། དེ་བསླེབས་མ་
སོང་། ང་དེ་ནས་ཐོན་ཏེ་ལམ་ཆེན་སྟེང་ལ་བུད། དེ་མ་ཐག་རླངས་འཁོར་སྒུག་བསྐྱོད་
བྱས་པ་ཡིན། དེ་ནི་ངའི་མི་ཚེའི་ནང་གི་ཆེས་མགྱོགས་ཤོས་དང་སྐད་ཅོར་ཆེ་ཤོས་ཀྱི་
འགྲུལ་བཞུད་དེ་རེད། ཁ་ལོ་པ་ནི་ཁ་ལི་ཧྥོར་ནི་ཡའི་ཕྱུགས་རྫིའི་རོལ་དབྱངས་ཚོགས་
པ་ཞིག་གི་ཝ་ཡི་ལིན་རྒྱུད་མངས་པ་ཞིག་རེད། ཁོང་ལ་རླངས་འཁོར་གསར་པ་གསར་
རྐྱང་ཞིག་འདུག ཆུ་ཚོད་གཅིག་ལ་རྒྱུག་ཚད་མེལ་ལེ་བརྒྱད་ཅུའི་སྟེང་བསྐོར་སོང་།
“ངས་རླངས་འཁོར་བསྐོར་དུས་ཆང་འཐུང་གི་མེད།" ཁོས་དེ་ལྟར་བཤད་ཅིང་ང་ལ་
ཆང་དམ་ཞིག་སྤྲད་སོང་། ངས་ཧུབ་འགའ་བཏུང་རྗེས་ཆང་དམ་ཁོ་ལ་སྤྲད། "ད་ཅི་
བྱུང་ན་བྱུང་།” ཁོས་དེ་ལྟར་བཤད་རྗེས་ཆང་འཐུངས་སོང་། ང་ཚོས་ས་བྷི་ནལ་གྲོང་
ཁྱེར་ནས་ཨེལ་ཨེ་བར་དུ་མེལ་ལེ་ ༢༥༠ ལྷག་ལ་ཧ་ལས་པའི་ཆུ་ཚོད་བཞི་ཁོ་ནས་
བསྐྱལ་བཞག་སོང་། ཁོང་གིས་ཧོ་ལི་ཝུད་ཀྱི་ཁོ་ལིམ་བྷི་ཡ་གློག་བརྙན་གྱི་མདུན་དེ་ག་
རང་དུ་འབབ་བཅུག་སོང༌། ང་ནི་བརྒྱུགས་ནས་ཕྱིན་ཏེ་ངའི་རྩོམ་ཡིག་མ་སྤེལ་བ་དེ་
ཚུར་ལེན་རྒྱུའི་དུས་ཚོད་འདང་ཙམ་གྱི་སྐབས་ལ་བསླེབས་འདུག དེ་ནས་ངས་ཕི་ཚི་
བྷག་གྲོང་ཁྱེར་ལ་འགྲོ་རྒྱུའི་སྤྱི་སྤྱོད་རླངས་འཁོར་གྱི་འཛིན་བྱང་ཉོས་པ་ཡིན། ང་ཕར་
ནེའུ་ཡོག་བར་དུ་འགྲོ་རྒྱུར་འདང་ངེས་པའི་སྒོར་མོ་མི་འདུག ང་ཕི་ཚི་བྷག་ལ་འབྱོར་
དུས་དེའི་སྐོར་ལ་སེམས་ཁྲལ་བྱེད་ན་འགྲིག་གི་རེད་བསམས་བྱུང་།
སྤྱི་སྤྱོད་རླངས་འཁོར་དེ་ཆུ་ཚོད་བཅུ་པ་ལ་ཐོན་གྱི་ཡོད་ཙང༌། ངས་ཧོ་ལི་ཝུད་
ལ་འཁྱམས་ཉུལ་བྱེད་རྒྱུར་ཆུ་ཚོད་བཞི་འདུག ཐོག་མར་ངས་བག་ལེབ་ཆག་པ་ཞིག་
དང་རྒྱུ་མ་ས་ལ་མི་ཞེས་པ་ཉོས། དེ་ནས་ལུང་པ་འདི་ཕར་བརྒལ་རྒྱུའི་དོན་དུ་ང་རང་
རང་ལ་བག་ལེབ་ཀྱི་དཀྱིལ་དུ་རྒྱུ་མ་བཅུག་པའི་ཤ་གཅུད་བག་ལེབ་བཅུ་བཟོས་པ་
ཡིན། ང་ལ་སྒོར་མོ་གཅིག་ལྷག་འདུག ང་རང་ཧོ་ལི་ཝུད་ཀྱི་རླངས་འཁོར་འཇོག་
ས་ཞིག་གི་ཨར་འདམ་གྱི་རྩིག་པ་དམའ་བོ་ཞིག་གི་སྟེང་དུ་བསྡད་ནས་ཤ་གཅུད་བག་
ལེབ་དེ་དག་བཟོས་པ་ཡིན། ངས་ཅོལ་ཆུང་གི་ལས་ཀ་འདི་ལ་དཀའ་ལས་བརྒྱབ་
དུས་ཧོ་ལི་ཝུད་ཀྱི་གློག་བརྙན་སྒོ་འབྱེད་ཀྱི་ཁེ་ལེག་གློག་འོད་ཅེས་པའི་འོད་ཀྱི་ཟེར་
མ་བཀྲག་ཆེ་བ་དག་ནི་གནམ་མཁའ་སྟེ། སྦིར་སྒྲ་ཅན་གྱི་ནུབ་མཐའི་མཚོ་འགྲམ་
གྱི་མཁའ་ལ་ཟུག་པར་གྱུར། ངའི་མཐའ་འཁོར་དུ་གསེར་གྱི་མཚོ་འགྲམ་གྲོང་ཁྱེར་
སྨྱོན་པ་འདིའི་འུར་སྒྲ་དག་འདུག དེ་ནས་འདི་ངའི་ཧོ་ལི་ཝུད་ཀྱི་མི་ཚེའི་བྱ་བ་དེ་
ཡིན་ལ། འདི་ནི་ཧོ་ལི་ཝུད་ནང་གི་ངའི་མཚན་མོ་མཐའ་མ་དེ་ཡིན། ངས་ནི་རླངས་
འཁོར་འཇོག་སའི་གསང་སྤྱོད་ཅིག་གི་རྒྱབ་ཏུ་རང་གི་པང་དུ་བག་ལེབ་བཞག་ནས་
དེ་ལ་ཡུངས་ཀར་གྱི་ལྡེ་གུ་འབྱུག་བཞིན་ཡོད།

ལེའུ་བཅུ་བཞི་པ།

སྐྱ་རེངས་ཤར་དུས་ངའི་སྤྱི་སྤྱོད་རླངས་འཁོར་དེ་ཨ་རི་ཛོ་ནའི་བྱེ་ཐང་དུ་རྒྱུག་གིན་
འདུག ཨིན་ཌིའོ། བྷི་ལི་ཐེ། ས་ལོ་མེ། (འདིར་བྲོ་འཁྲབ་པ་རེད།) རྒྱ་ཆེ་བའི་ས་གཞི་
སྐམ་པོ་དེ་ལྷོ་ཕྱོགས་ཀྱི་མེག་སི་ཁོའི་རི་རྒྱུད་བར་དུ་བརྐྱངས་འདུག དེ་ནས་ང་ཚོ་
བྱང་ཕྱོགས་ལ་དཀྱོགས་ནས་ཨ་རི་ཛོ་ནའི་རི་བོ་དག་དང་། ཧྥི་ལག་སི་ཋབ་གྲོང་
ཁྱེར་དང་། གཡང་གཟར་གྱི་གྲོང་སྡེ་དག་ལ་བསྐོར་བ་རེད། ངས་ཧོ་ལི་ཝུད་ཀྱི་ཁྲོམ་
སྟེགས་ཤིག་ནས་བརྐུས་པའི་དེབ་ཅིག་ང་དང་ལྷན་དུ་ཡོད་པ་དེ་ནི་ [ཕ་རན་སིའི་
རྩོམ་པ་པོ་]ཨེ་ལན་ ཧྥོར་ཉེ་ཡི་བརྩམས་སྒྲུང་ “ལ་གྷ་རནད་མེལ་ནེ་“སྟེ་རླབས་ཆེ་
བའི་མེལ་ནེ་ཞེས་པ་དེ་ཡོད། འོན་ཀྱང་དེ་ལས་ང་ཚོ་བསྐྱོད་རིམ་བཞིན་ངས་ཨ་
མེ་རི་ཀའི་ཡུལ་ལྗོངས་ཀྱི་བཀོད་པ་ཀློག་ན་འདོད། འཕར་ལྡིང་རེ་རེ་དང་། ཡར་
འཕགས་ཐེངས་རེ་རེ། ཐད་ཀར་རྒྱུག་ཐེངས་རེ་རེའི་ཁྲོད་ནས་ངའི་རྗེས་སུ་ཆགས་
པའི་དྲན་གདུང་དེ་ལྐོག་གྱུར་བར་བསྒྱུར། མུན་གནག་པའི་མཚན་མོ་ཞིག་ལ་ང་
ཚོས་ནེའུ་ མེག་སི་ཁོ་མངའ་སྡེ་བཅད་དེ་སོང་། སྐྱ་མདོག་ལྡན་པའི་སྐྱ་རེངས་ཤིག་ལ་
ཋེག་ས་སི་མངའ་སྡེའི་ཌལ་ཧརད་གྲོང་ཁྱེར་རེད། གྲང་ངར་ཆེ་བའི་གཟའ་ཉི་མའི་ཕྱི་
དྲོར་ང་ཚོ་ཨོག་ལ་ཧོ་མ་མངའ་སྡེའི་ཐང་ལེབ་མོའི་གྲོང་སྡེ་གཅིག་ནས་གཉིས་བརྒྱུད་
དེ་སོང་ཞིང་། མཚན་ལ་བསླེབས་སྐབས་ཁན་ས་སི་མངའ་སྡེ་རེད། སྤྱི་སྤྱོད་རླངས་
འཁོར་དེ་འཕུར་བཞིན་འདུག ང་ནི་ཟླ་བ་བཅུ་པའི་ནང་ཁྱིམ་ལ་ལོག་གི་ཡོད་ལ། ཟླ་
བ་བཅུ་པའི་ནང་མི་ཚང་མ་ཁྱིམ་ལ་ལོག་གི་ཡོད་པ་རེད།
ང་ཚོ་སནད་ ལུ་སི་གྲོང་ཁྱེར་ལ་ཉིན་གུང་བསླེབས་བྱུང་། ངས་མི་སི་སི་པི་གཙང་
འགྲམ་དུ་གོམ་བགྲོད་ཅིག་བྱས་པ་ཡིན་ལ། བྱང་ཕྱོགས་མོན་ཋ་ན་མངའ་སྡེ་ནས་མར་
ཁུར་ཡོང་བའི་ཤིང་ཆ་སྟེ། ང་ཚོའི་རྨི་ལམ་གྱི་གླིང་འདིའི་ལོ་རྒྱུས་རིང་བའི་གཏམ་
རྒྱུད་ཀྱི་ངོ་བོ་ཅན་གྱི་ཤིང་ཆ་དག་ལ་བལྟས་པ་ཡིན། རྟགས་རིས་དང་བཅས་པའི་
རླངས་གྲུ་རྙིང་པ་དག་ལ་ནི་རྟགས་རིས་མང་དུ་ཐེབས་ཤིང་། གནམ་གཤིས་ལ་བརྟེན་
ནས་ཉམས་འདུག་པ་དེ་དག་འདམ་ཉོག་ཁྲོད་དུ་ལུས་ཏེ་ཙི་ཙི་དག་གིས་ཚང་བྱས་
འདུག མི་སི་སི་ཕི་ཡུལ་ལྗོངས་ཀྱི་སྟེང་ཕྱི་དྲོའི་སྤྲིན་པ་རྒྱ་ཆེ་བ་ཞིག་གིས་གཡོགས་
པར་གྱུར། མཚན་གྱི་སྐབས་སུ་སྤྱི་སྤྱོད་རླངས་འཁོར་དེ་ཨིན་ཌི་ཡ་ན་མངའ་སྡེའི་
མ་རྨོས་ལོ་ཏོག་གི་ཞིང་ཁ་བརྒྱུད་ནས་བརྒྱུགས་ཤིང་། འདྲེ་དང་འདྲ་བའི་སྦུན་པའི་
ཕུང་པོ་དེ་དག་ཟླ་བའི་འོད་ཀྱིས་གསལ་ལེར་བཏང་བྱུང་ལ། ད་ནི་འདྲེའི་དུས་སྟོན་
ཧ་ལོ་ཝིན་ལ་ཉེ། ངས་བུ་མོ་ཞིག་ལ་ངོ་ཤེས་བསྒྲིགས་ཤིང་། ང་ཚོ་ཨིན་ཌི་ཡ་ན་ཕོ་
ལི་སི་གྲོང་ཁྱེར་ལ་སླེབས་ཀྱི་བར་དུ་འོ་བསྐྱལ་བཞིན་ཡོང་བ་ཡིན། མོ་ནི་ཐག་རིང་
མི་མཐོང་མཁན་ཞིག་རེད། ང་ཚོ་ཁ་ལག་གི་ཆེད་དུ་མར་བབ་དུས་ངས་མོ་རང་
གི་ལག་པ་ནས་འཇུས་ཏེ་ཉིན་གུང་ཁ་ལག་གི་སྟེགས་བུ་ལ་འཁྲིད་དགོས་བྱུང་སོང་
མོས་ངའི་ལྟོ་ཆས་ཉོས་སོང་ལ། ངའི་ཤ་གཅུད་བག་ལེབ་ཚང་མ་ད་ནི་ཚར་ཡོད། དེའི་
བརྗེ་ལེན་གྱི་ཚུལ་དུ་ངས་མོ་ལ་སྒྲུང་རིང་པོ་དག་བཤད་པ་ཡིན། མོ་རང་ཝ་ཤིང་ཊོན་
མངའ་སྡེ་ནས་ཡོང་གི་ཡོད་ལ། དེར་མོས་དབྱར་ཁའི་རིང་ཀུ་ཤུ་བཏོགས་ནས་
བསྐྱལ་འདུག མོའི་ཁྱིམ་ནི་ནེའུ་ཡོག་སྟོད་ཀྱི་ཞིང་ས་ཞིག་ན་ཡོད་པ་རེད། མོས་ང་ལ་
དེ་ལ་ཤོག་ཅེས་མགྲོན་འབོད་བྱས་བྱུང་། གང་ལྟར་ཡང་ང་ཚོས་ནེའུ་ཡོག་གི་མགྲོན་
ཁང་ཞིག་ཏུ་ཐུག་རྒྱུའི་དུས་ཆད་ཅིག་བཟོས་པ་ཡིན། མོ་རང་ཨོ་ཧ་ཡོ་མངའ་སྡེའི་
ཁོ་ལོམ་བྷ་སི་གྲོང་ཁྱེར་ནས་མར་བབས་སོང་། ང་ནི་ཕི་ཚི་བྷག་གྲོང་ཁྱེར་བར་དུ་
གཉིད་ཁུག་པ་ཡིན། ང་ནི་ལོ་མང་པོ་མང་པོ་ཞིག་གི་ནང་ལ་བྱུང་མ་མྱོང་བའི་ཚོད་
ཀྱིས་ཐང་ཆད་འདུག ངས་ད་དུང་ནེའུ་ཡོག་བར་དུ་མེལ་ལེ་སུམ་བརྒྱ་དྲུག་ཅུ་རེ་
ལྔ་ལ་རླངས་འཁོར་སྒུག་བསྐྱོད་བྱེད་དགོས་པ་རེད་ལ་ངའི་སྒོར་ཁུག་ཏུ་སྒོར་སྐར་
གཅིག་འདུག ང་ཕི་ཚི་བྷག་གྲོང་ཁྱེར་གྱི་མཐའ་རུ་ཐོན་ཆེད་མེལ་ལེ་ལྔ་ལ་གོམ་པ་
བརྒྱབ་པ་ཡིན། དེ་ནས་རླངས་འཁོར་ལ་སྡོད་ཐེངས་གཉིས་ཏེ། ཀུ་ཤུའི་དོ་འདྲེན་
རླངས་འཁོར་ཞིག་དང་དོ་འདྲེན་རླངས་འཁོར་གྱིས་འདྲུད་འཁོར་ཆེན་པོ་དྲུད་པ་
ཞིག་བཅས་ཀྱིས་ང་སྐྱིད་པའི་སྟོན་མཇུག་གི་དབྱར་ཐུང་ཞེས་གྲགས་པའི་ནམ་དུས་
འདིའི་ཆར་ཞོད་ཅན་གྱི་མཚན་མོ་ཞིག་ལ་ཧ་རི་སི་བྷག་གྲོང་ཁྱེར་དུ་བསྐྱལ་བྱུང་། ང་
དེ་བརྒྱུད་ནས་ཐད་ཀར་ཕྱིན་པ་ཡིན། ང་ཁྱིམ་ལ་སླེབས་ན་འདོད།
འདི་ནི་སས་ཁི་ཝེ་ཧ་ན་གཙང་པོའི་གདོན་འདྲེའི་མཚན་མོ་ཞིག་རེད། གདོན་
འདྲེ་དེ་ནི་གཉེར་མ་མང་ཞིང་འཁུམས་པའི་རྒད་པོ་ཆུང་ཆུང་ཤོག་ཁུག་འཁྱེར་མཁན་
ཞིག་རེད་ལ། ཁོང་གིས་ཁོང་“ཁ་ན་ཌེ་”ལ་འགྲོ་གི་ཡོད་ཅེས་ཟེར། ཁོང་གིས་ང་ལ་
ཡ་གིར་ང་ཚོས་གཙང་པོ་བརྒལ་ཐུབ་སའི་ཟམ་པ་ཞིག་ཡོད་ཅེས་བཤད་ནས་ཁོའི་
རྗེས་ལ་ཤོག་ཅེས་ང་ལ་བཀོད་པ་གཏོང་བཞིན་གོམ་པ་ཧ་ཅང་མགྱོགས་པོར་སྤོས་ཏེ་
འགྲོ ཁོང་ནི་ལོ་ན་དྲུག་ཅུ་སྐོར་ན་ཡོད་ཅིང་། ཁོང་གིས་མཚམས་མ་ཆད་པར་ཁོང་
གིས་ཟོས་པའི་ལྟོ་ཆས་ཀྱི་སྐོར་བཤད་ཅིང་། ཁོང་ཚོས་ཁོང་ལ་མངར་ཁུར་གོར་མོ་
ལ་[འབྱུག་རྒྱུའི་]མར་ཇི་ཙམ་སྤྲད་ལུགས། བག་ལེབ་གཏུབས་མའི་དུམ་བུ་འཕར་མ་
ཇི་ཙམ་གྱིས་མང་པོ་སྤྲད་ལུགས། མེ་རེ་ལནད་མངའ་སྡེའི་རོགས་སྐྱོར་ཁང་པ་ཞིག་
གི་སྒོ་ཁྱམས་ནས་རྒད་པོ་ཞིག་གིས་ཁོང་ཇི་ལྟར་བོས་ལུགས་དང་གཟའ་མཇུག་དེར་
ཁོང་གནས་དེར་སྡོད་རྒྱུའི་མགྲོན་འབོད་ཇི་ལྟར་བྱས་ལུགས། ཁོང་མ་ཐོན་གོང་
ལ་ཁོང་གིས་ཇི་ལྟར་ཆུ་དྲོན་མོའི་ཁྲུས་ཡག་པོ་ཞིག་བརྒྱབ་ལུགས། ཝར་ཇིན་ནི་ཡ་
མངའ་སྡེའི་ལམ་ཟུར་ཞིག་ཏུ་ཇི་ལྟར་ཞྭ་མོ་གསར་པ་གསར་རྐྱང་ཞིག་རྙེད་ལུགས།
དེ་ནི་ཁོང་གི་མགོ་ལ་ཡོད་པ་དེ་རེད། ཁོང་ཇི་ལྟར་གྲོང་སྡེ་རེ་རེའི་རྒྱ་གྲམ་དམར་པོའི་
རོགས་ཚོགས་ལ་ཕྱིན་ལུགས་དང་། དེར་ཁོང་གིས་དམག་ཆེན་དང་པོའི་སྐབས་ཀྱི་
ཁོང་གི་བྱས་རྗེས་བསྟན་རབས། ཇི་ལྟར་ཧ་རི་སི་བྷག་གྲོང་ཁྱེར་གྱི་རྒྱ་གྲམ་དམར་པོའི་
རོགས་ཚོགས་དེ་ནི་མིང་དོན་མཚུངས་པའི་རིན་ཐང་མེད་རབས། ཁོང་གིས་ཇི་ལྟར་
འཁོར་བ་དཀའ་ངལ་ཅན་འདི་ལ་བདག་བྱས་སྟངས་སོགས་བཤད་སོང་། འོན་ཀྱང་
ངས་ཤེས་ཐུབ་ཚོད་བྱས་ན། ཁོང་ནི་ཤར་ཕྱོགས་ཀྱི་ས་རྒོད་ཡོངས་སུ་རྫོགས་པ་རྐང་
བགྲོད་ཀྱིས་བསྐོར་ཞིང་། རྒྱ་གྲམ་དམར་པོའི་རོགས་ཚོགས་ཀྱི་ལས་ཁང་རྣམས་ལ་
གཏུགས་ཤིང་། མཚམས་རེར་ལམ་ཁ་ལྟེ་བའི་ཟུར་ཞིག་ཏུ་སྐར་མ་རེ་སློང་མཁན་
གྱི་ཕྱེད་ཚད་ལྡན་ཡིན་པའི་སློང་མོ་བ་རྐང་ཐང་གི་རིགས་འདྲ་བོ་ཞིག་རེད། ང་
ཚོ་ནི་སློང་མོ་བ་འདྲ་འདྲ་ཡིན། ང་ཚོ་ཡིད་གདུང་བའི་སས་ཁི་ཝེ་ཧ་ན་གཙང་པོའི་
རྒྱུད་དུ་མེལ་ལེ་བདུན་ལ་གོམ་བགྲོད་བྱས། འདི་ནི་སྐྱི་གཡའ་བའི་གཙང་པོ་ཞིག་
རེད། འདི་ལ་རྩྭ་ཕུང་གིས་གཡོགས་པའི་གཡང་གཟར་པོ་ཕྱོགས་གཉིས་ཀ་ལ་ཡོད་
པ་དེ་དག་ནི་རྒྱུས་མེད་པའི་གཙང་བོ་ཞིག་གི་སྤུ་ཡིས་ཁེངས་པའི་གདོན་འདྲེ་ཞིག་
དང་འདྲ་བར་ཡོན་པོར་གནས་འདུག མུན་ནག་གི་མཚན་མོས་ཡོད་ཚད་གཡོགས་
འདུག མཚམས་མཚམས་ལ་གཙང་པོའི་ཕ་རོལ་གྱི་མེ་འཁོར་ར་སྐོར་ནས་མེ་འཁོར་
ཨ་མ་དམར་པོ་ཞིག་གི་འཁྱུག་འོད་ཀྱིས་སྐྱི་གཡའ་བའི་གཡང་གཟར་དེ་མཐོང་བར་
བྱེད། མི་ཆུང་དེས་ཁོ་ལ་སྐེ་རགས་ཡག་པོ་ཞིག་ཁོའི་ཤོག་ཁུག་ཏུ་ཡོད་ཟེར་ཞིང་། ཁོང་
གིས་དེ་ཕྱིར་འདོན་རྒྱུའི་ཆེད་དུ་ང་ཚོ་ས་ལ་བསྡད་པ་ཡིན། "ང་ལ་གང་ཞིག་ན་སྐེ་
རགས་ཡག་པོ་ཞིག་ཡོད་ད།
མེ་རེ་ལནད་མངའ་སྡེའི་ཧྥེ་རེ་ཌེར་རིག་གྲོང་ཁྱེར་དུ་ང་
ལ་རག་བྱུང་། དམྱལ་བ། ད་ངས་ཅ་ལག་དེ་ཧྥེ་རེ་ཌེ་རིག་བྷག་གི་མདུན་ཅོག་ཅིག་གི་
སྟེང་ནས་ལུས་པ་ཡིན་ནམ།"
“ཁྱེད་ཀྱིས་ཧྥི་རེ་ཌེ་རིག་ཟེར་གྱི་ཡོད་དམ།"
"མ་རེད། མ་རེད། ཝར་ཇིན་ནི་ཡའི་ཧྥ་རེ་ཌེ་རིག་སི་བྷག་རེད་དོ།" ཁོང་གིས་དུས་
རྟག་ཏུ་མེ་རེ་ལནད་མངའ་སྡེའི་ཧྥེ་རེ་ཌེར་རིག་དང་། ཝར་ཇིན་ནི་ཡ་མངའ་སྡེའི་ཧྥེ་
རེ་ཌེ་རིག་བྷག་གི་སྐོར་བཤད་ཀྱིན་འདུག ཁོང་ལམ་ཁའི་ནང་དུ་ཚུར་ཡོང་མཁན་
གྱི་རླངས་འཁོར་གྱི་གདོང་ལ་གཏད་ནས་གོམ་པ་སྤོས་སོང་ལ། རླངས་འཁོར་གྱིས་
བརྡབས་ལ་ཁད་པ་ཐེངས་འགའ་བྱུང་སོང་། ངས་ལམ་གྱི་ཆུ་ཡུར་རྒྱུད་དུ་ངལ་འགྲོས་
བསྟེན་པ་ཡིན། ངས་གང་མགྱོགས་མི་ཆུང་སྨྱོན་པ་ཉམ་ཐག་འདི་མཚན་མོར་ཐུར་དུ་
ལྷུང་སྟེ་ཤི་གི་རེད་བསམས་པ་ཞིག་བྱུང་། ང་ཚོས་ཟམ་པ་དེ་གཏན་ནས་མ་རྙེད། ངས་
མེ་འཁོར་ལྕགས་ལམ་གྱི་སྟེང་ཟམ་ཡོད་ས་ཞིག་ཏུ་ཁོང་བསྐྱུར་བ་ཡིན། གང་ཡིན་
ཟེར་ན་ང་ནི་གོམ་བགྲོད་ཀྱི་རྐྱེན་པས་རྔུལ་ནག་གིས་ཁེངས་འདུག་ལ། ངས་སྟོད་
ཐུང་བརྗེས་ཤིང་སླེས་གོས་སྟོད་ཐུང་གཉིས་གོན་པ་ཡིན། ལམ་གྱི་འགྲུལ་ཁང་ཞིག་
གིས་ངའི་སྐྱོ་སྡུག་གི་ངལ་རྩོལ་དེ་ལ་འོད་སྣང་བྱིན། ཁྱིམ་ཚང་ཞིག་གི་མི་ཚང་མས་
ངས་ཅི་ཞིག་བྱེད་ཀྱིན་ཡོད་པ་ཤེས་འདོད་ནས། མུན་ནག་གི་ལམ་ཁ་ནས་མར་གོམ་
པ་བརྒྱབ་ནས་བསླེབས་བྱུང་། དེ་དག་ལས་ཀྱང་ཡ་མཚན་པ་ཞིག་ནི། ཕན་སིལ་
ཝ་ནི་ཡའི་ལུང་ཁུག་[མི་དཀར་སྡོད་ཡུལ་]གི་ཁང་པ་འདི་ནས་རོལ་དབྱངས་སྒྲ་སྐད་
བར་མ་དཀྲོལ་མཁན་ཞིག་གིས་ཆེས་བཟང་བའི་[མི་ནག་གི་]སྐྱོ་གཞས་ཤིག་དཀྲོལ་
གྱིན་འདུག ངས་དེ་ལ་ཉན་ཅིང་ཤུགས་རིང་ཞིག་འཐེན་པ་ཡིན། དེ་ནས་ཆར་པ་
ཤུགས་ཆེར་འབབ་མགོ་ཚུགས། མི་ཞིག་གིས་ང་ལ་ཕྱིར་ཧ་རི་སི་བྷག་བར་དུ་རླངས་
འཁོར་ལ་སྡོད་དུ་བཅུག་ཅིང་། ང་ལ་ལམ་ནོར་ཐེབས་ཡོད་པ་རེད་ཅེས་བཤད་བྱུང་།
གློ་བུར་དུ་ལམ་གྱི་ཡིད་སྐྱོ་བའི་གློག་སྡོང་ཞིག་གི་འོག་ཏུ་སྤྲང་ཆུང་སྙིང་རྗེ་བའི་ཉམ་
ཐག་ཁེར་རྐྱང་། མཚམས་རེར་ལན་རེར་བོར་བའི་བུ་ལས་ངན། ད་ཆ་སྐར་གང་མེད་
པའི་སྨྱོན་པ་གདོན་འདྲེ་དབུལ་པོ་དེས་མཐེ་བོང་ཕྱིར་བསྟན་ནས་བསྡད་པ་མཐོང་
བྱུང་། ངས་ངའི་ཁ་ལོ་པ་ལ་དེའི་སྒྲུང་བཤད་པ་ཡིན། ཁོས་རླངས་འཁོར་བཀག་ནས་
རྒད་པོ་དེ་ལ་བཤད་རྒྱུར།
"ལྟོས་དང་། གྲོགས་པོ། ཁྱེད་རང་ནུབ་ཕྱོགས་ལ་འགྲོ་གི་འདུག ཤར་ཕྱོགས་ལ་
མ་རེད།”
"ཨ་རོ།" འདྲེ་ཕྲུག་དེས་བཤད། "ངས་འདིའི་གཡས་གཡོན་གྱི་ལམ་ཁ་ཤེས་ཀྱི་མ་
རེད་ཅེས་བཤད་ཆོག་གི་མ་རེད། ང་ལོ་མང་པོའི་རིང་ལ་ལུང་པ་འདིར་གོམ་བགྲོད་
བྱེད་ཀྱི་ཡོད། ང་ཁེ་ན་ཌེ་ལ་འགྲོ་གི་ཡོད།
"འོན་ཀྱང་། འདི་ཁ་ན་ཌ་རྒྱལ་ཁབ་ལ་འགྲོ་སའི་ལམ་ཁ་མ་རེད། འདི་ཕི་ཚི་བྷག་
དང་ཆི་ཁ་གོ་ལ་འགྲོ་སའི་ལམ་ཁ་རེད།" མི་ཆུང་དེ་ང་ཚོ་ལ་ཞེན་པ་ལོག་ནས་ཕར་
ཕྱིན་སོང་། ངས་ཁོ་རང་མཐོང་ཐེངས་མཐའ་མ་དེ་ནི་ཁོང་གི་ལྷབ་ལྷབ་ཏུ་གཡུགས་
པའི་ཤོག་དཀར་གྱི་ཁུག་མ་ཆུང་ཆུང་དེ་མྱ་ངམ་གྱི་རི་རྒྱུད་ཨ་ལ་གེ་ནི་ཞེས་པའི་མུན་
པའི་ཁྲོད་དུ་ཡལ་བར་གྱུར་བ་དེ་རེད།
སས་ཁི་ཝེ་ཧ་ན་གཙང་པོའི་གདོན་འདྲེ་དེས་ང་ལ་ཁྱད་ཆོས་འདི་མ་བསྟན་
གྱི་བར་དུ་ངས་ཨ་མེ་རི་ཀའི་ཡུལ་གྱི་རྒོད་པོ་ཡོད་ཚད་ནུབ་ཕྱོགས་ལ་ཡོད་པ་རེད
བསམས་བྱུང་། མ་རེད་ལགས། ཤར་ཕྱོགས་ན་ཡང་རྒོད་པོ་ཞིག་ཡོད། རྒོད་པོ་དེ་
ནི། སྲིད་འཛིན་བྷན་ ཧྥ་རན་ཁི་ལིན་ཁོང་སྦྲགས་པ་ཡིན་སྐབས་གླང་གིས་འདྲེན་
པའི་ཤིང་རྟའི་ནང་དལ་འགྲོས་བྱས་པའི་རྒོད་པོ་དེ་དང་གཅིག་མཚུངས་རེད། དེ་
མཚུངས་སུ་དེ་ནི་སྲིད་འཛིན་ཇོར་ཇི་ ཝ་ཤིང་ཊོན་གདོད་མའི་མི་ལ་འཐབ་མཁན་
གྱི་སྟག་ཤར་རྒོད་པོ་ཡིན་དུས་ཀྱི་རྒོད་པོ་དེ་དང་གཅིག་མཚུངས་རེད། ཨ་མེ་རི་ཀ་
བའི་དུས་རབས་བཅོ་བརྒྱད་པར་སྐྱེས་པའི་ཨ་མེ་རི་ཀ་བའི་ས་ཁམས་མྱུལ་ཞིབ་པ་
ཌ་ཉལ་བྷོན་གྱིས་ཕན་སིལ་ཝ་ནི་ཡའི་ཁུལ་གྱི་གློག་སྒྲོན་འོག་ཏུ་སྒྲུང་བཤད་ནས་
ཨ་མེ་རི་ཀའི་དཀྱིལ་ཤར་དུ་ཡོད་པའི་ཨ་པ་ལ་ཆེན་རི་རྒྱུད་དུ་ཡོད་པའི་གྷབ་འཕྲང་
འགག་དེ་རྙེད་པར་བྱེད་རྒྱུའི་ཁས་ལེན་བྱས་སྐབས་དང་། ཕན་སིལ་ཝ་ནི་ཡ་མངའ་
སྡེའི་བྷ་རད་ཧྥོརད་ས་ཁུལ་དུ་ལྕགས་ལམ་གསར་བཟོ་བྱས་སྐབས། མི་རྣམས་ཀྱིས་
ཤིང་ཁང་རྣམས་སུ་འཁུན་སྒྲ་དང་བཅས་ལྕགས་ལམ་བརྡུངས་པའི་སྐབས་དང་
གཅིག་པ་རེད། སྐབས་དེ་དུས་མི་དཀྱུས་མ་རྣམས་ལ་ཨ་རི་ཛོ་ན་ལྟ་བུའི་རྒྱ་ཆེ་བའི་
ས་ཆ་མེད། འོན་ཀྱང་། ཕན་སིལ་ཝ་ནི་ཡ་མངའ་སྡེའི་ཤར་ཕྱོགས་དང་། མེ་རེ་ལནད་
མངའ་སྡེ། ཝར་ཇིན་ནི་ཡ་མངའ་སྡེ་བཅས་ཀྱི་རྩྭ་ཕུང་གིས་ཁེངས་པའི་ས་རྒོད་རྣམས་
དང་། མྱ་ངན་གྱིས་ཁེངས་པའི་གཙང་པོ་དཔེར་ན་སས་ཁི་ཝེ་ཧ་ན་གཙང་པོ་དང་།
མ་ནོ་གྷ་ཧེ་ལ་གཙང་པོ། ཕོ་ཋོ་མག་གཙང་པོ། མོ་ནོ་ཁེ་སི་གཙང་པོ་བཅས་ཀྱི་ཁྲོད་
དུ་འཁྱོག་པའི་ལམ་ཕྲན་དེ་ཚོ། ཨར་འདམ་ནག་པོ་ཅན་གྱི་ལམ་དེ་ཚོ་ཡོད་པ་རེད།
ཧ་རི་སི་བྷག་གྲོང་ཁྱེར་གྱི་མཚན་མོ་དེར་ང་མེ་འཁོར་འབབ་ཚིགས་ཀྱི་སྡོད་
སྟེགས་ཤིག་གི་སྟེང་ལ་ཉལ་དགོས་འཁེལ། སྐྱ་རེངས་ཀྱི་སྐབས་སུ་འབབ་ཚིགས་ཀྱི་
དོ་དམ་པ་དག་གིས་ང་ཕྱིར་འབུད་བྱས་བྱུང་། ཁྱེད་ནི་རང་གི་ཨ་ཕའི་རྩ་ནས་ཟས་
རང་གྲུབ་དང་གོས་རང་གྲུབ་ཏུ་བསྡད་དེ་ཡོད་ཚད་ལ་ཡིད་ཆེས་བྱེད་པའི་བྱིས་པ་
བློ་འབབ་ཅིག་ནས་མི་ཚེའི་མགོ་ཚུགས་པ་དེ་བདེན་པ་མ་རེད་དམ། དེ་ནས། ཁྱེད་
ཀྱིས་ཁྱེད་རང་ནི་ལས་ངན་དང་། སྡུག་གིས་མནར་བ། དབུལ་པོ། ཞར་བ་དང་གཅེར་
བུ་བཅས་ཡིན་པ་དང་། དེ་ནས་འཇིགས་ཡེར་ཞིང་མྱ་ངན་འཁུར་བའི་གདོན་འདྲེ་
ཞིག་གི་གདོང་རིས་དང་ལྷན་དུ། ཁྱེད་ཀྱིས་མཚན་མོའི་རྨི་ལམ་འཁྲུགས་པ་ལྟ་བུའི་
མི་ཚེའི་ཁྲོད་དུ་འདར་སིག་རྒྱག་པའི་སྐབས་སུ་ཁྱེད་ལ་[ཡོད་ཚད་ལ་ཡིད་མི་ཆེས་
པའི་]ཐེ་ཚོམ་ཟ་མཁན་ཚོའི་ཉི་མ་འདི་ཡོང་གི་རེད། ང་འབབ་ཚིགས་ཀྱི་ཕྱི་རོལ་ཏུ་
འཁྱོར་བཞིན་འདར་བཞིན་ཕྱིན་ཅིང་། ངའི་རང་ལུས་ལ་རང་དབང་མི་འདུག ངས་
ཞོགས་པ་དེར་གང་ཞིག་མཐོང་ཐུབ་ཚད་དེ་ནི་དུར་ཁང་གི་དཀར་མདོག་ཇི་བཞིན་
དཀར་སང་ངེར་འདུག ང་རང་ལྟོགས་ཤི་ཐེབས་ཀྱིན་འདུག ང་ལ་གང་ཡོད་པ་ནི་
དྲོད་བཅུད་ཁེ་ལོ་རིའི་རྣམ་པར་ཡོད་ཅིང་། དེ་ནི་ཟླ་བ་མང་པོའི་གོང་ལ་ངས་ནེབ་བྷ་
ར་སི་ཁ་མངའ་སྡེའི་ཤེལ་ཋོན་གྲོང་ཁྱེར་ནས་ཉོས་པའི་ཆམ་པའི་སྨན་ཁུའི་ལྷག་ལུས་
དེ་རེད། ངས་དེའི་ཀ་རའི་ཆ་ལེན་ཕྱིར་འཇིབ་པ་ཡིན། ངས་སློང་མོ་རྒྱག་ལུགས་མ་
ཤེས། ང་གྲོང་མཐའ་ལ་སླེབས་ཐུབ་ཙམ་གྱི་ཟུངས་ཤུགས་ཤིག་དང་བཅས་གྲོང་ཁྱེར་
དེ་འཁྱར་འཁྱོར་གྱིས་བརྒལ། ང་ད་དུང་ཞག་མ་གཅིག་ལ་ཧ་རི་སི་བྷག་གྲོང་ཁྱེར་ལ་
བསྡད་པ་ཡིན་ན་ང་འཛིན་བཟུང་བྱེད་རྒྱུ་ཡིན་པ་དེ་ངས་ཤེས། དམོད་མོ་ཕོག་པའི་
གྲོང་ཁྱེར་རེད་ཡ། ང་ལ་མུ་མཐུད་བསྐྱོད་པའི་རླངས་འཁོར་ཞིག་ཐོབ་པ་དེ་ནི་ཟུངས་
ཟད་པའི་སྐམ་རིད་ཀྱི་མི་ཞིག་གི་རེད་ལ། ཁོང་ནི་འཕྲོད་བསྟེན་གྱི་ཆེད་དུ་བཟའ་
བཏུང་ཚོད་འཛིན་གྱི་ལྟོགས་གྲི་ཐེབས་འཇུག་རྒྱུ་ལ་ཡིད་ཆེས་བྱེད་མཁན་ཞིག་རེད།
ཁོང་ཤར་ཕྱོགས་ལ་བརྒྱུགས་པ་དང་ཆབས་ཅིག་ཏུ། ངས་ཁོང་ལ་ང་ནི་ལྟོགས་གྲིར་

འཆི་ཉེན་འདུག་ཅེས་བཤད་སྐབས་ཁོས་“འགྲིག་གི་རེད། འགྲིག་གི་རེད། ཁྱེད་ལ་
དེ་ལས་ཡག་ཅིག་ཡོད་པ་མ་རེད། ང་རང་རང་གིས་ཀྱང་ཉིན་གསུམ་ལ་ལྟོ་ཟས་མེད།
ང་ནི་མི་ལོ་བརྒྱ་དང་ལྔ་བཅུ་ལ་འཚོ་རྒྱུ་ཡིན།” ཞེས་བཤད་སོང་། ཁོང་ནི་སྐམ་ནས་
རུས་པ་ལ་ཐུག་ཅིང་། མཉེན་ཤིང་ལྕུག་པའི་ཨ་ལད་པད་ཀོ་ཞིག རྒྱུག་པ་ཆག་ཏོ་ཞིག
སྨྱོ་འཚུབ་སེ་བ་ཞིག་བཅས་རེད། ང་ལ་ནི་“ད་ཟ་ཁང་འདི་ལ་བཀག་ནས་ཕག་ཤ་
གཙབས་མ་དང་སྲན་མ་འགའ་ཟའོ།།” ཞེས་ལབ་མཁན་གྱི་ཕྱུག་བདག་རྒྱགས་པ་
ཞིག་དང་ལྷན་དུ་རླངས་འཁོར་ལ་སྡོད་རྒྱུ་རག་སྲིད་ཡོད་པ་རེད། མ་རེད། ང་ལ་ནི་
ཞོགས་པ་དེ་ལ་འཕྲོད་བསྟེན་གྱི་ཆེད་དུ་སྟངས་འཛིན་བྱས་པའི་ལྟོགས་གྲི་ལ་ཡིད་
ཆེས་བྱས་པའི་སྲོག་རླུང་ཅན་འདི་དང་ལྷན་དུ་འགྲོ་དགོས་འཁེལ་ཡོད་པ་རེད། མེལ་
ལེ་བརྒྱ་ཕྲག་ཅིག་གི་རྗེས་སུ་ཁོང་ང་ལ་སྙིང་རྗེ་སྐྱེས་སོང་། ཁོང་གི་རླངས་འཁོར་
གྱི་རྒྱབ་ནས་བག་ལེབ་དང་མར་གྱི་སནད་ཝི་ཆི་བག་ལེབ་བླངས་སོང་། དེ་དག་ནི་
ཁོང་གི་ཚོང་ལས་པའི་དཔེ་མཚོན་ཚོང་རྫས་ཀྱི་ཁྲོད་དུ་སྦས་འདུག ཁོང་གིས་ཕན་
སིལ་ཝ་ནི་ཡའི་ཁུལ་དུ་ཆུ་སྦུག་གི་ཅ་དངོས་བཙོང་གི་འདུག ངས་བག་ལེབ་དང་
མར་དེ་ཁྱུར་མིད་བཏང་། དེ་མ་ཐག་ང་གད་མོ་ཤོར་མགོ་བརྩམས། ཁོང་གིས་ཨ་
ལེན་ཥོང་གྲོང་ཁྱེར་དུ་ཚོང་ལས་དྲིལ་བསྒྲགས་བྱས་སྐབས་ང་ནི་རླངས་འཁོར་དུ་
ཁེར་རྐྱང་དུ་ཁོ་ལ་སྒུག་ཅིང་། ང་གད་མོ་བགད་ཅིང་གད་མོ་བགད། དཀོན་མཆོག
ང་ནི་མི་ཚེ་ལ་ཐང་ཆད་ཀྱི་འདུག འོན་ཀྱང་སྨྱོན་པ་དེས་ང་ཕ་ཡུལ་ནེའུ་ཡོག་ལ་
བསྐྱལ་བ་རེད།
གློ་བུར་ངས་ང་རང་ཋེམ་ སི་ཁི་ཝེར་བཞི་མདོ་ན་ཡོད་པ་ཤེས་བྱུང་། ངས་ཨ་མེ་
རི་ཀའི་གླིང་དུ་མེལ་ལེ་སྟོང་ཕྲག་བརྒྱད་བསྐོར་ཅིང་། སླར་ཡང་ཋེམ་ སི་ཁི་ཝེར་ལ་
འབྱོར་ཡོད་ལ། དེ་ཡང་ཏག་ཏག་འཚང་ཁ་ཆེ་བའི་ཆུ་ཚོད་ཀྱི་དཀྱིལ་ལ་འཁེལ་
འདུག་ཅིང་། ངེད་ཀྱི་ལམ་འགྲོ་བའི་མིག་ཉམ་ཆུང་དེས་མཐོང་བ་ནི། ནེའུ་ཡོག་གི་
ཆེས་སྨྱོན་པ་དང་ཧ་ལས་པའི་ང་རོ་ཆེན་པོའི་ཁྲོད་དུ། དེའི་མི་གྲངས་ས་ཡ་དང་ས་
ཡ་ཡིས་ཁོང་ཚོའི་རང་ཁོངས་ནས་སྒོར་རྡོག་གཅིག་གི་ཆེད་དུ་དུས་གཏན་དུ་འཚང་
ཁ་རྒྱག་ཅིང་། དེ་ཡང་རྨི་ལམ་སྨྱོན་པ་སྟེ། འཇུ་བ་དང་། ལེན་པ་དང་། སྤྲོད་པ་དང་།
ཤུགས་རིང་འཐེན་པ་དང་། ཤི་བ་དང་བཅས་རེད་ལ།དེ་ཡང་མཐར་གཏུགས་ན་ཁོང་
ཚོ་ལོང་ ཨའེ་ལནདགྲོང་ཁྱེར་གྱི་དུར་སའི་ཞིང་ས་མི་སྡུག་པ་དེ་རྣམས་སུ་དུར་འཇུག་
བྱེད་ཐུབ་ཙམ་རེད། ས་གཞིའི་ངོས་ཀྱི་ཁང་བརྩེགས་མཐོན་པོ་དག་སྟེ། ས་གཞིའི་ངོས་
ཀྱི་མཐའ་གཞན་པ་དེ་ནི་ཤོག་སྒོར་གྱི་ཨ་མེ་རི་ཀ་སྐྱེས་ས་དེ་རེད། ང་ས་འོག་མེ་འཁོར་
གྱི་སྒོ་འགྲམ་དུ་ལངས་ཤིང་། མཛེས་ཤིང་རིང་བའི་དུད་སྣེ་ཞིག་ཡར་ལེན་རྒྱུའི་བློ་
སྤོབས་འདང་ངེས་ཤིག་བསྐྱེད་རྩིས་བྱས་ཤིང་། ང་མར་སྒུར་ཐེངས་རེ་བཞིན་མི་ཚོགས་
རྒྱ་ཆེན་པོ་དེ་བྲེལ་འཚུབ་ཀྱིས་འགྲོ་ཞིང་། དུད་སྣེ་དེ་ངའི་མཐོང་ཡུལ་ནས་ཡལ་བར་
བྱེད་ལ། མཐར་དེ་ནི་བཙིར་བཞག་འདུག ང་ལ་སྤྱི་སྤྱོད་རླངས་འཁོར་བརྒྱུད་ནས་
ཁྱིམ་ལ་ལོག་རྒྱུའི་སྒོར་མོ་མེད། ཋེམ་སི་ཁི་ཝེར་གྱི་བཞི་མདོ་ནས་ནེའུ་ཇར་ཛིའི་ཕ་
ཋེར་སོན་གྲོང་ཁྱེར་བར་དུ་མེལ་ལེ་འགའ་རེ་ཙམ་ཡོད་པ་རེད། ངས་ལིན་ཁུན་སྦུག་
ལམ་བརྒྱུད་ནས་ཝ་ཤིང་ཊོན་ཟམ་པའི་སྟེང་ནས་ཕར་ནེའུ་ཇར་ཛིའི་ནང་དུ་གོམ་པ་
རྒྱག་བཞིན་པ་དེ་ཁྱེད་ཀྱི་ཡིད་ལ་འཆར་ཐུབ་བམ། ད་ནི་ས་སྲོད་རེད། ཧ་སེལ་གང་
དུ་ཡོད་དམ། ངས་བཞི་མདོ་ནས་ཧ་སེལ་བཙལ་བ་ཡིན། ཁོང་དེ་ན་མི་འདུག ཁོང་
ནི་རིག་ཁར་སི་མཚོ་གླིང་ཞེས་པའི་བཙོན་ཁང་དུ་ཡོད། ཌིན་གང་དུ་ཡོད། མི་ཚང་མ་
གང་དུ་ཡོད། མི་ཚེ་གང་དུ་ཡོད། ང་ལ་འགྲོ་སའི་ཁྱིམ་ཞིག་ཡོད་ཅིང༌། ང་ལ་སྡོད་ས་
ཞིག་ནས་མགོ་བོ་ཐང་ལ་བཞག་ནས་ཤོར་བའི་ཤོར་རྩིས་དང་ཐོབ་པའི་ཐོབ་རྩིས་རྒྱག་
ས་ཞིག་ཡོད། ཐོབ་ཤོར་དེ་ནི་གང་ཞིག་ན་ཡོད་པའང་ངས་ཤེས་ཀྱི་ཡོད། ངས་སྤྱི་སྤྱོད་
རླངས་འཁོར་གྱི་ཆེད་དུ་ཅུང་ཟད་ཅིག་སློང་དགོས་པ་ཆགས་སོང་། མཐར་ཟུར་དེ་ན་
ལངས་བསྡད་པའི་གྷི་རིག་གི་ཆོས་དཔོན་ཞིག་ལ་བསླངས་པ་ཡིན། ཁོང་འཚབ་སྣང་
དང་བཅས་ཁ་ཕར་འཁོར་བཞིན་ང་ལ་སྐར་མ་ཉི་ཤུ་རྩ་ལྔ་སྤྲད་བྱུང་། ང་དེ་མ་ཐག་ཏུ་
སྤྱི་སྤྱོད་རླངས་འཁོར་ཕྱོགས་ལ་བརྒྱུགས་པ་ཡིན།
ང་ཁྱིམ་ལ་འབྱོར་བ་དང་ངས་འཁྱག་སྒམ་དུ་ཡོད་ཚད་ཟོས་པ་ཡིན། ངའི་ཨ་
ནེ་ཡར་ལངས་ནས་ང་ལ་བལྟས་སོང་། "སྙིང་རྗེ་གཅེས་ཕྲུག་སལ་ཝ་ཋོར་།” མོས་
ཨི་ཊ་ལིའི་སྐད་དུ་བཤད། “ཁྱེད་རང་སྐམ་འདུག ཁྱེད་རང་སྐམ་འདུག དུས་ཚོད་
འདིའི་ཡུན་ལ་ཁྱེད་རང་གང་དུ་ཕྱིན་པ་ཡིན།” ངས་སྟོད་གོས་གཉིས་དང་བསླེས་
གོས་གཉིས་གོན་ཡོད། ངའི་རས་ཁུག་ནང་དུ་སྤྲིན་བལ་ཞིང་ས་ནས་རལ་བའི་
དོར་མ་དང་། ངའི་བསིལ་ལྷམ་རལ་པོ་དེའི་ལྷག་ལུས་རྣམས་ཡོད། ངའི་ཨ་ནེ་དང་
ངེད་གཉིས་ཀྱིས་ངས་ཁ་ལི་ཧྥོར་ནི་ཡ་ནས་བཏང་བའི་སྒོར་མོ་དེ་སྤྱད་ནས་གློག་
གི་འཁྱག་སྒམ་གསར་པ་ཞིག་ཉོ་རྒྱུའི་ཐག་གཅོད་བྱས་པ་ཡིན་ལ། དེ་ནི་ཁྱིམ་འདིའི་
འཁྱག་སྒམ་ཆེས་ཐོག་མ་དེ་ཆགས་ཀྱི་ཡིན་པ་རེད། མོ་ཉལ་དུ་ཕྱིན་སོང་། མཚན་
འཕྱི་པོ་ལ་ང་གཉིད་ཁུག་ཐུབ་ཀྱི་མི་འདུག ངས་ཉལ་ཁྲིའི་སྟེང་ནས་ཐ་མག་འཐེན་
པ་ཡིན། ངས་ཕྱེད་ཀ་བྲིས་ཚར་བའི་སྒྲུང་རྩོམ་གྱི་མ་ཕྱི་དེ་ཅོག་ཙེའི་སྟེང་ན་འདུག
ད་ནི་ཟླ་བ་བཅུ་པ་རེད། སླར་ཡང་ཁྱིམ་དུ་ཡོད་ཅིང་ལས་ཀ་བྱེད་རྒྱུ་ཡིན། ཆེས་ཐོག་
མའི་གྲང་རླུང་དག་གིས་སྒེའུ་ཁུང་གི་ཤེལ་ངོས་ལ་བརྡབས་སོང་། ང་དུས་ཚོད་ཏག་
ཏག་ཅིག་གི་ནང་ལ་བསླེབས་པ་རེད། ཌིན་ངའི་ཁྱིམ་ལ་ཡོང་ནས་ང་ལ་སྒུག་བཞིན་
ཞག་མ་ཁ་ཤས་ལ་ཉལ་འདུག་ཅིང་། ཕྱི་དྲོ་རྣམས་སུ་ཨ་ནེས་ལོ་མང་རིང་གི་ངའི་ཁྱིམ་
མིའི་གྱོན་པ་ཡོད་ཚད་བྲེས་ཏེ་བསླས་གདན་ཞིག་སླེ་བཞིན་པའི་སྐབས་སུ། ཁོང་
གིས་ཨ་ནེ་ལ་ཁ་བརྡ་བྱས་ནས་དུས་ཚོད་བསྐྱལ་འདུག བསླས་གདན་དེ་ནི་ད་ཆ་
གྲུབ་སྟེ་ངའི་ཉལ་ཁང་གི་ཐང་ལ་བཏིངས་འདུག་ཅིང་། གདན་དེའི་བྱུང་རིམ་རིང་མོ་
དང་མཚུངས་པར་རང་གི་ཁྱད་ཆོས་ཀྱིས་ཕྱུག་ཅིང་སྣེ་འཛོམས་ཤིག་རེད། དེ་ནས་ང་
མ་འབྱོར་གོང་གི་ཉིན་གཉིས་ཀྱི་སྔོན་ལ་ཁོང་སན་ཧྥ་རན་སི་སི་ཁོ་ལ་འགྲོ་རྒྱུའི་ཆེད་
དུ་འདི་ནས་ཐོན་འདུག་ཅིང་། ཕལ་ཆེར་པན་སི་ཝེན་ནི་ཡ་དང་ཨོ་ཧ་ཡོ་གང་རུང་
ཞིག་ཏུ་ངེད་ཀྱི་ལམ་བསྣོལ་ནས་ཕྱིན་ཡོད་པ་རེད། དེ་རུ་ཁོ་རང་ལ་རང་གི་མི་ཚེ་
ཡོད་ཅིང་། ཁ་མེལ་གྱིས་སྡོད་ཤག་ཅིག་གླས་ཚར་ཙམ་རེད། ང་རང་མིལ་གྲོང་ཁྱེར་
ལ་ཡོད་སྐབས་དེར་ངས་མོ་རང་འཚོལ་རྒྱུའི་བསམ་བློ་ཡེ་ནས་འཁོར་མི་འདུག ད་
ནི་འཕྱིས་དྲགས་པ་རེད་ལ། ད་དུང་ཌིན་ལའང་ཐུག་རྒྱུ་མ་བྱུང་བ་རེད།

བམ་པོ་གཉིས་པ།
ལེའུ་དང་པོ།

ངས་ཌིན་སླར་ཡང་མ་མཐོང་བར་ལོ་གཅིག་ལྷག་ཕྱིན་སོང་། ང་རྟག་ཏུ་ཁྱིམ་ལ་
བསྡད་ནས་ངའི་དེབ་དེ་ཚར་བར་བྱས་ཤིང་། ཇི་ ཨའེ་ ཐོབ་ཐང་གི་ཁྲིམས་གཞི་ཞེས་
པའི་འབབ་དངུལ་སྤྱད་ནས་སློབ་གྲྭ་ལ་འགྲོ་མགོ་བརྩམས་ཡོད། ༡༩༤༨ ལོའི་ཡེ་
ཤུའི་འཁྲུངས་སྐར་ལ་ང་དང་ཨ་ནེ་གཉིས་ཀྱིས་ལག་རྟགས་ལྗིད་ཆེ་བ་འཁྱེར་ཏེ་ཝར་
ཇིན་ནི་ཡ་ན་ཡོད་པའི་ངའི་སྤུན་ལ་ཐུག་ཏུ་མར་ཕྱིན་པ་ཡིན། ངས་ཌིན་ལ་ཡིག་
འབྲེལ་བྱས་ནས་བསྡད་ཅིང༌། ཁོང་གིས་ཁོང་སླར་ཡང་ཤར་ཕྱོགས་ལ་ཡོང་གི་ཡིན་
ཞེས་བཤད་བྱུང་། ངས་ཁོང་ལ་གལ་སྲིད་ཁོང་ཡོང་རྒྱུ་བྱུང་ན། ཡེ་ཤུའི་འཁྲུངས་
སྐར་དང་ལོ་སར་གྱི་བར་དེར་ང་ནི་ཝར་ཇིན་ནི་ཡའི་ཋེ་སི་ཋ་མེནད་[ཚིག་འདི་ལ་
ཡེ་ཤུའི་བཀའ་ཆེམས་ཞེས་པའི་དོན་ཡང་ཡོད། སྒྱུར་པ་པོའི་མཆན།] ས་ཁུལ་ནས་
རྙེད་ཀྱི་རེད་ཅེས་ལབ་པ་ཡིན། ཉིན་ཞིག་ང་ཚོའི་ལྷོ་ཁུལ་གྱི་གཉེན་ཉེ་རྣམས་ཋེ་སི་ཋ་
མེནད་ས་ཁུལ་དུ་སྒོ་ཁྱམས་ཀྱི་གཡས་གཡོན་དུ་བསྡད་ཅིང་། རང་གི་མིག་ལམ་ན་ལྷོ་
ཕྱོགས་ཡུལ་གྱི་གཤིན་ས་རྙིང་སོང་དེ་ཡོད་མཁན་གྱི་ཁྱོ་ག་དང་སྐྱེས་དམན་སྐམ་རིད་
རྣམས་ཀྱིས་སྐད་མགོ་དམའ་མོ་དང་སྡུག་སྐད་རྒྱག་པའི་ཁྲོད་ནས་གནམ་གཤིས་
དང་སྟོན་ཐོག དེ་ནས་སྤྱིར་བཏང་གི་ཉོབ་པའི་གཏམ་རྒྱུད་དེ། སུ་ལ་བྱིས་པ་སྐྱེ་བ་
དང་། སུ་ལ་ཁང་པ་གསར་པ་ཐོབ་པ་ལ་སོགས་པའི་སྐོར་ལ་ཁ་བརྡ་བྱེད་བཞིན་པའི་
སྐབས་ལ། འདམ་གྱིས་གཡོགས་པའི་རླངས་འཁོར་ ༡༩༤༩ ལོའི་ཧད་སོན་རྟགས་
ཅན་ཞིག་ཁང་པའི་མདུན་གྱི་འདམ་གྱི་ལམ་ཁའི་སྟེང་བཀག་བྱུང་། དེ་སུ་ཞིག་ཡིན་
མིན་ངས་གཏན་ནས་མ་ཤེས། ངལ་ཞིང་དུབ་པའི་ཕོ་གསར་ཤ་ཤེད་ཅན། གོས་ཧྲུལ་
ཅན། Tདབྱིབས་ཅན་གྱི་སྟོད་གོས་གོན་པ། ཁ་སྤུ་བཞར་མེད་པ། མིག་དམར་པོ་ཅན་
ཞིག་སྒོ་ཁྱམས་སུ་བསླེབས་ནས་སྒོ་དྲིལ་དཀྲོལ་སོང་། ངས་སྒོ་ཕྱེས་པ་ཡིན། དེ་མ་
ཐག་ངས་ཁོང་ནི་ཌིན་ཡིན་པ་ངོས་ཟིན་བྱུང་། ཁོང་ནི་ས་ཕ་གིའི་སན་ ཧྥ་རན་སི་སི་
ཁོ་གྲོང་ཁྱེར་ནས་ཝར་ཇིན་ནི་ཡའི་ནང་གི་ངའི་སྤུན་རོ་ཁོ་ཡི་ཁང་པ་ལ་བསླེབས་
པ་རེད། དེ་ཡང་ཧ་ལས་པའི་དུས་ཚོད་ཐུང་ཐུང་ཞིག་གི་ནང་ལ་རེད། གང་ཡིན་ཟེར་
ན། ངས་ཁོང་ལ་ང་གང་དུ་ཡོད་པའི་ཡི་གེ་མཐའ་མ་དེ་བཏང་ཚར་ཙམ་ཡིན། རླངས་
འཁོར་གྱི་ནང་ལ་མི་གཉིས་གཉིད་ཡོད་པ་དེ་ངས་མཐོང་ཐུབ་ཀྱི་འདུག "དཀོན་
མཆོག ང་དམྱལ་བར་སྐྱེས། ཌིན། རླངས་འཁོར་ནང་ལ་སུ་ཡོད།”
“བདེ་པོ། བདེ་པོ། གྲོགས་པོ། ཕ་གི་མེ་རི་ལུ་དང་ ཨེ་ཌི་ཌན་ཁེལ་རེད། ང་ཚོ་ལ་
ད་ལྟ་རང་ཁྲུས་བྱེད་ས་ཞིག་དགོས། ང་ཚོ་ཐང་ཆད་ནས་རོ་ཡིན།”
"ཡིན་ན་ཡང་། ཁྱེད་འདི་འདྲའི་མགྱོགས་པོར་ས་འདི་ལ་ཇི་ལྟར་འབྱོར་རམ།"
‘ཨོ། གྲོགས་པོ། ཧད་སོན་རླངས་འཁོར་ཕ་གི་དེ་རྒྱུག་གི་ཡ།”
“ཁྱེད་ལ་དེ་གང་ནས་ཐོབ་བྱུང་།"
"ངའི་གསོག་དངུལ་སྤྱད་ནས་ཉོས་པ་ཡིན། ངས་མེ་འཁོར་ལྕགས་ལམ་ལ་ལས་
ཀ་བྱས་ནས་བསྡད་ཅིང་། ཟླ་རེའི་ནང་སྒོར་བཞི་བརྒྱ་རེ་བཟོ་གི་ཡོད།"
དེའི་རྗེས་ཀྱི་ཆུ་ཚོད་དེ་ནི་མགོ་འཐོམས་ཐག་ཆོད་པའི་དུས་ཤིག་རེད། ངའི་
ལྷོ་ཕྱོགས་ཀྱི་གཉེན་ཉེ་རྣམས་ཀྱིས་ཌིན་དང༌། མེ་རི་ལུ། ཨེ་ཌི་ ཌན་ཁེལ་རྣམས་སུ་
ཡིན་དང་ག་རེ་ཡིན། དེ་བཞིན་ག་རེ་འབྱུང་བཞིན་ཡོད་པའི་སྐོར་ལ་ཅི་གང་ཡང་མ་
ཤེས་ཤིང་། ཁོང་ཚོ་ནི་གླེན་མདོག་གིས་ཅེར་ཏེ་འདུག ངའི་སྤུན་རོ་ཁོ་དང་ངའི་ཨ་ནེ་
གཉིས་གྲོས་བསྡུར་བྱེད་ཆེད་ཐབ་ཚང་དུ་ཕྱིན་སོང་། ལྷོ་ཕྱོགས་ཀྱི་ཁང་པ་ཆུང་ཆུང་
འདིའི་ནང་ཚང་མ་བསྡོམས་ན་མི་བཅུ་གཅིག་འདུག དེ་ཙམ་དུ་མ་ཟད། ད་དུང་
ངའི་སྤུན་གྱིས་ཁང་པ་འདི་ནས་སྤོར་རྒྱུའི་ཐག་གཅོད་བྱས་ཚར་ཙམ་རེད་ལ། ནང་
ཆས་ཀྱི་ཕྱེད་སྤོར་ཟིན། ཁོང་དང་ཁོང་གི་ཆུང་མ། བྱིས་པ་བཅས་ཋེ་སི་ཋ་མེནད་གྲོང་
དང་ཐག་ཉེ་ས་ཞིག་ཏུ་སྤོར་གྱིན་ཡོད། ཁོང་ཚོས་འགྲུལ་ཁང་གི་ནང་ཆས་གསར་པ་
ཆ་ཞིག་ཉོས་ཡོད་ཅིང་། རྙིང་པ་དེ་ནེའུ་ཇར་ཛིའི་ཕ་ཋེར་སོན་གྱི་ངའི་ཨ་ནེའི་ཁང་པ་
ལ་འཁྱེར་དགོས་རེད། ཡིན་ན་ཡང་ཇི་ལྟར་འཁྱེར་རྒྱུ་ཡིན་མིན་ད་དུང་ཐག་ཆོད་ཡོད་
པ་མ་རེད། ཌིན་གྱིས་འདི་གོ་མ་ཐག་ཁོང་གིས་རླངས་འཁོར་ཧད་སོན་གྱི་ཐོག་ནས་
འཁྱེར་རོགས་ཞུ་རྒྱུའི་ཁས་ལེན་བྱས་སོང་། ཁོང་དང་ངེད་གཉིས་ཀྱིས་ནང་ཆས་དེ་
ཚོ་རྒྱུག་ཐེངས་གཉིས་བྱས་ཏེ་ཕ་ཋེར་སོན་ལ་དབོར་རྒྱུ་ཡིན་པ་དང་། ཐེངས་གཉིས་
པའི་མཇུག་དེར་ངའི་ཨ་ནེ་ཚུར་འཁྲིད་ཡོང་རྒྱུ་བྱས་པ་རེད། འདིས་ང་ཚོ་སྒོར་མོ་
མང་པོ་དང་དཀའ་ངལ་མང་པོ་ལས་སྐྱོབ་ཀྱི་ཡོད་པ་རེད། དེ་ལ་མོས་མཐུན་བྱས་པ་
རེད། ངའི་ཨ་སྲུ་ཡིས་ཟས་བཤམས་པའི་ཅོག་ཙེ་སྒྲིག་ཅིང་། ངལ་ཞིང་དུབ་པའི་
འགྲུལ་བཞུད་པ་གསུམ་ཟས་ཟ་ཕྱིར་མར་བསྡད་སོང་། མེ་རི་ལུ་ནི་ཌེན་ཝར་ནས་ད་
བར་གཉིད་ཁུག་མི་འདུག ད་ཆ་མོ་ནི་ཇེ་རྒས་དང་ཇེ་ཡག་ལ་ཕྱིན་འདུག་དྲན་བྱུང་།
ངས་ཤེས་གསལ་ལ། ༡༩༤༧ ལོའི་སྟོན་ཁ་ནས་བཟུང་སྟེ་ཌིན་ནི་ཁ་མེལ་དང་
ལྷན་དུ་སན་ ཧྥ་རན་སི་སི་ཁོ་གྲོང་ཁྱེར་དུ་སྐྱིད་པོ་བྱས་ནས་བསྡད་ཅིང་། ཁོང་ལ་
མེ་འཁོར་ལྕགས་ལམ་དུ་ལས་ཀ་ཞིག་ཐོབ་པ་དང་ཁོང་གིས་སྒོར་མོ་ཧ་ཅང་མང་པོ་
བཟོས་འདུག ཁོང་ནི་མིང་ལ་ཨེ་མི་ མོ་རི་ཡར་ཋི་ཞེས་འབོད་པའི་བུ་མོ་སྙིང་རྗེ་མོ་
ཞིག་གི་ཨ་ཕར་གྱུར་འདུག ཉིན་ཞིག་ལམ་ཁ་ནས་མར་གོམ་པ་རྒྱག་བཞིན་པའི་
སྐབས་སུ་གློ་བུར་དུ་ཁོང་སྨྱོན་པ་ལྟ་བུ་ཞིག་ཆགས་འདུག ཁོང་གིས་ ༡༩༤༩ ལོའི་
ཧད་སོན་རླངས་འཁོར་ཞིག་བཙོང་རྒྱུ་ཡོད་པ་མཐོང་བ་དང་། རང་གི་བསགས་
དངུལ་ཡོངས་རྫོགས་ལེན་རྒྱུའི་ཆེད་དུ་དངུལ་ཁང་ལ་བརྒྱུགས། དེ་མ་ཐག་ཁོས་
རླངས་འཁོར་དེ་ཉོས་འདུག ཨེ་ཌི་ ཌན་ཁེལ་ཁོང་དང་མཉམ་དུ་ཡོད། ད་ཁོང་ཚོ་
སྤྲང་པོ་རེད། ཌིན་གྱིས་ཁ་མེལ་གྱི་འཇིགས་དོགས་ཞི་རུ་བཅུག་ཅིང་། ཟླ་གཅིག་གི་
ནང་ཚུད་ལ་ཁོ་སླར་ལོག་རྒྱུ་ཡིན་ཚུལ་བཤད་འདུག "ང་ནེའུ་ཡོག་ལ་ཕྱིན་ནས་
སལ་ཚུར་འཁྲིད་ཡོང་གི་ཡིན།” མོ་རང་ལ་འཆར་གཞི་འདི་སྣང་བ་འགྲོ་པོ་ཞིག་
བྱུང་མི་འདུག
“འོན་ཀྱང་འདི་ཚོ་ཚང་མའི་དགོས་དོན་ག་རེ་རེད། ཁྱེད་ཀྱིས་ང་ལ་ཅིའི་ཕྱིར་
འདི་འདྲ་བྱེད་ཀྱི་ཡོད།"
“གང་ཡང་མིན། གང་ཡང་མིན། སྙིང་སྡུག ཨང་། ཧང་། སལ་གྱིས་ང་ལ་ཕར་
ཡོང་ནས་ཁོང་ལེན་རོགས་ཞེས་རེ་བ་ཞུས་ཤིང་ཨུ་ཚུགས་བརྒྱབ་བྱུང་། དེ་ནི་ཡིན་
གཅིག་མིན་གཅིག་ངས་བྱེད་དགོས་རྒྱུ་ཞིག་རེད། འོན་ཀྱང་། ང་དེའི་འགྲེལ་བཤད་
ཀྱི་ནང་ལ་འགྲོ་གི་མིན། ངས་ཁྱེད་ལ་ཅིའི་ཕྱིར་ཡིན་པ་ཁྱེད་ལ་བཤད་། ... མ་རེད།
ཉོན་དང་། ངས་ཅིའི་ཕྱིར་ཡིན་པ་ཁྱེད་ལ་བཤད།" དེ་ནས་ཁོང་གིས་མོ་ལ་རྒྱུ་
མཚན་རྣམས་བཤད་པ་རེད། རྒྱུ་མཚན་དེ་ནི་འབྲེལ་མེད་གོ་རྒྱུ་མེད་པ་ཞིག་ཡིན་པ་
ནི་བཤད་མ་དགོས་པ་རེད།
མི་ཆེན་གཟུགས་རིང་ཨེ་ཌི་ ཌན་ཁེལ་གྱིས་ཀྱང་མེ་འཁོར་ལྕགས་ལམ་ལ་ལས་
ཀ་བྱས་འདུག ལས་ཀ་བ་ཕོན་ཆེ་ཉུང་འཕྲི་བྱས་པའི་རྐྱེན་གྱིས་ཁོང་དང་ཌིན་གཉིས་
ཆ་ལས་ཡུན་རྒན་པའི་རྩ་འཛིན་སྒྲིག་གཞི་དང་འགལ་བའི་རྒྱུ་མཚན་གྱིས་ལས་
ཀ་ནས་ཕུད་འདུག ཨེ་ཌི་ནི་མིང་ལ་གྷ་ལ་ཋི་ཡ་ཞེས་འབོད་པའི་བུ་མོ་ཞིག་ལ་ཐུག་
ཡོད་ཅིང་། མོ་རང་གི་བསགས་དངུལ་ལ་བརྟེན་ནས་སན་ ཧྥ་རན་སི་སི་ཁོ་གྲོང་
ཁྱེར་དུ་སྡོད་ཀྱིན་ཡོད། བསམ་མེད་འཆལ་པོ་འདི་གཉིས་ཀྱིས་བུ་མོ་དེ་ཤར་ཕྱོགས་
ལ་འཁྲིད་དེ་འགྲོ་སོང་གི་འགན་ལེན་དུ་འཇུག་རྒྱུའི་ཐག་གཅོད་བྱས་འདུག ཨེ་
ཌི་ཡིས་མོ་ལ་འཇམ་མཁས་དང་ཞུ་སྐུལ་བྱས། མོ་ནི་ཁོང་དང་གཉེན་སྒྲིག་མ་བྱས་
པར་ལྷན་དུ་འགྲོ་རྒྱུ་མིན་པ་རེད། རླུང་འཚུབ་ཅིག་དང་འདྲ་བའི་ཉིན་འགའི་ནང་
དུ་ཌིན་གཡས་གཡོན་ལ་བརྒྱུགས་ནས་དགོས་ངེས་ཀྱི་ཡིག་ཆ་རྣམས་བསྒྲུབས་པ་
དང་བཅས། ཨེ་ཌི་ ཌན་ཁེལ་གྱིས་གྷ་ལ་ཋི་ཡ་ལ་གཉེན་བསྒྲིགས་པ་རེད། ཡེ་ཤུའི་
འཁྲུངས་སྐར་གྱི་ཉི་མ་འགའ་ཞིག་གི་སྔོན་ལ་ཁོང་ཚོ་སན་ཧྥ་རན་སི་སི་ཁོ་ནས་ཆུ་
ཚོད་གཅིག་ལ་མེལ་ལེ་བདུན་ཅུའི་རྒྱུག་ཚད་ཀྱི་ཐོག་ནས་ཐོན་འདུག་ཅིང་། དེ་
ནས་ཨེལ་ཨེ་དང་ཁ་བ་བྲལ་བའི་ལྷོ་ཕྱོགས་ཀྱི་ལམ་ཁ་བསྙེགས་པ་རེད། ཨེལ་ཨེ་ནས་
ཁོང་ཚོས་འགྲུལ་བཞུད་ལས་ཁུངས་ཤིག་ནས་གྲུ་པ་ཞིག་ཡར་བཅུག་ཅིང༌། སྒོར་མོ་
བཅོ་ལྔའི་རིན་པ་ཡོད་པའི་རྡོ་སྣུམ་གྱི་ཆེད་དུ་མཉམ་འཁྲིད་བྱས་འདུག ཁོང་ཨིན་
ཌི་ཡ་ན་མངའ་སྡེ་ལ་འགྲོ་མཁན་རེད། ཁོང་ཚོས་ད་དུང་སྐྱེས་དམན་ཞིག་དང་མོའི་
བུ་མོ་གླེན་མ་གཉིས་ཡར་བཅུག་ཅིང་། སྒོར་མོ་བཞི་ཡི་རྡོ་སྣུམ་གྱི་རིན་ལ་ཨ་རི་ཛོ་
ན་མངའ་སྡེ་བར་དུ་འཁྲིད་འདུག ཌིན་གྱིས་བུ་མོ་གླེན་མ་དེ་ཁོའི་མཉམ་དུ་མདུན་
དུ་སྡོད་དུ་བཅུག་ཅིང༌། མོ་ལ་རོལ་མྱོང་བྱས་འདུག དེ་དོན་ཁོང་གིས། “ཧ་ཅང་ཡག་
པོ། ཁོ་རེ། ཨོ། ཇི་འདྲའི་བུ་མོ་མཛེས་མ་སྙིང་སྡུག་ཆུང་ཆུང་ཞིག ཨོ། ང་ཚོས་ཁ་བརྡ་
བྱས། མེའི་སྐོར་ལ་ཁ་བརྡ་བྱས། དེ་ནས་བྱེ་ཐང་དེ་ལྷ་ཡུལ་ཞིག་ཆགས་པའི་སྐོར་
དང་། མོའི་ནེ་ཙོ་དེས་སི་པན་ལུང་པའི་སྐད་ཀྱིས་དམོད་ཚིག་བོར་བའི་སྐོར་བཤད་
པ་རེད།" ཅེས་བཤད་པ་ལྟར་རེད། འགྲུལ་པ་འདི་ཚོ་འབབ་བཅུག་རྗེས་ཁོང་ཚོ་མུ་
མཐུད་ནས་ཁུ་སོན་གྲོང་ཁྱེར་ཕྱོགས་ལ་ཕྱིན། ལམ་ཁའི་རིང་ཡོད་ཚད་ལ་ཨེ་ཌི་ཡི་
ཆུང་མ་གསར་པ་གྷ་ལ་ཋི་ཡ་ ཌན་ཁེལ་གྱིས་མོ་ནི་ཐང་ཆད་འདུག་ཅིང་། མགྲོན་
ཁང་ཞིག་གི་ནང་དུ་ཉལ་ན་འདོད་ཅེས་རྙོག་དྲ་བཤད་བསྡད་འདུག གལ་སྲིད་དེ་
འདྲ་བྱས་པ་ཡིན་ན་ཁོང་ཚོས་མོའི་སྒོར་མོ་ཡོད་ཚད་ཝར་ཇིན་ནི་ཡ་ལ་མ་སླེབས་
པའི་སྔོན་སྔོན་ལ་བེད་སྤྱོད་བཏང་ཚར་འགྲོ་གི་རེད། ཞག་མ་གཉིས་ལ་མོས་བཙན་པོ་
བྱས་ཏེ་མགྲོན་ཁང་ཞིག་གི་ནང་དུ་བསྡད་ཅིང་། སྒོར་མོ་བཅུ་སྐོར་ཞིག་འགྲུལ་ཁང་
ལ་སྟོར་བ་རེད། ཁོང་ཚོ་ཌུ་སོན་གྲོང་ཁྱེར་ལ་འབྱོར་དུས་མོའི་སྒོར་མོ་རྫོགས་ཚར་
འདུག མགྲོན་ཁང་གི་སྣེ་ལེན་ཞུ་ཁང་དུ་ཨེ་ཌི་དང་ཌིན་གྱིས་མོ་ལ་གྲོན་སྒོར་ཡིག་
འཛར་སྤྲད་དེ། བློ་གཡེང་མེད་པར་གྲུ་པ་དེ་དང་ཆབས་ཅིག་མོ་རང་ཤུལ་དུ་བསྐྱུར་
ནས། མུ་མཐུད་ནས་འགྲུལ་བཞུད་བྱས་འདུག
ཨེ་ཌི་ ཌན་ཁེལ་ནི་གཟུགས་རིང་། ལྷོད་པོ། བསམ་མེད་ཀྱི་མི་ཞིག་ཡིན་ལ། ཌིན་
གྱིས་ཁོང་ལ་ཅི་ཞིག་བྱེད་རོགས་ལབ་ན་མཐའ་གཅིག་ཏུ་བྱེད་རྐྱང་ཡིན་པའི་མི་ཞིག་
རེད། ཌིན་ལ་ནི་སྐབས་འདིར་བཟང་སྤྱོད་ཡིན་མིན་གྱི་སྐོར་ལ་བསམ་རྒྱུའི་དུས་
ཚོད་ཁྱོན་ནས་ཡོད་པ་མ་རེད། ཁོང་ནི་ནེའུ་མེག་སི་ཁོ་མངའ་སྡེའི་ལ་སི་ ཁུ་ར་སི་
སི་བརྒྱུད་ནས་བང་རྒྱུག་འཐེན་གྱི་ཡོད། དེ་དུས་ཁོང་ལ་གློ་བུར་དུ་རང་གི་སྙིང་སྡུག་
ཆུང་མ་དང་པོ་མེ་རི་ལུ་སླར་ཡང་དྲན་པའི་དྲན་གདུང་འབར་འགྲོ་བ་ཞིག་བསླེབས་
པ་རེད། མོ་ནི་ཡ་གི་ཌེན་ཝར་གྲོང་ཁྱེར་ན་ཡོད། གྲུ་པ་དེས་ཁུངས་མི་འཕེར་བའི་ངོ་
རྒོལ་བྱས་མིན་ལ་མ་ལྟོས་པར། ཁོང་གིས་རླངས་འཁོར་དེ་གློ་བུར་དུ་བྱང་ཕྱོགས་ལ་
ཁ་བསྒྱུར། དགོང་དྲོའི་སྐབས་སུ་ཌེན་ཝར་གྲོང་ཁྱེར་གྱི་ནང་ལ་བརྒྱུགས། ཁོང་
བརྒྱུགས་ཏེ་སོང་ནས་མེ་རི་ལུ་མགྲོན་ཁང་ཞིག་ནས་རྙེད། ཁོང་ཚོས་ཆུ་ཚོད་བཅུའི་
རིང་ལ་སྨྱོན་པ་ལྟར་ཆགས་པ་སྤྱད། དོན་དག་ཚང་མ་སླར་ཡང་ཐག་གཅོད་བྱས་པ་
ནི་ཁོང་ཚོ་མཉམ་དུ་སྡོད་རྒྱུ་དེ་རེད། མེ་རི་ལུ་ནི་ཌིན་ངོ་མ་དགའ་སའི་བུ་མོ་གཅིག་
པུ་དེ་རེད། མོའི་གདོང་པ་མཐོང་དུས་ཁོ་ནི་འགྱོད་གདུང་གིས་མནར་བར་གྱུར་ཅིང་།
སྔོན་མ་ལྟར། མོ་དང་འཕྲད་པའི་དགའ་བདེའི་སླད་དུ་མོའི་པུས་མོའི་ཐད་ནས་མོ་ལ་
ཞུ་བ་འཐེན་ཞིང་སྐུ་མཁྱེན་ཞུས། མོས་ཌིན་ཤེས་ཡོད། མོས་ཁོའི་སྐྲ་ལ་བྱིལ་བྱིལ་བྱས་
ཤིང་། མོས་ཁོང་ནི་སྨྱོན་པ་ཞིག་ཡིན་པ་ཤེས་ཡོད། གྲུ་པ་དེའི་ཁོང་ཁྲོ་ཞི་བར་འཇུག་
སླད་ཌིན་གྱིས་པོལ་ཁང་གི་གྲོགས་པོའི་ཤོག་ཁག་གིས་རྟག་ཏུ་ཆང་འཐུང་སའི་ཆང་
ཁང་སྟེང་གི་མགྲོན་ཁང་ཞིག་ཏུ་ཁོ་བུ་མོ་ཞིག་དང་བསྒྲིགས་པ་རེད། འོན་ཀྱང་གྲུ་པ་
དེས་བུ་མོ་མ་བླངས་པ་རེད། དངོས་གནས་བྱས་ན་མཚན་མོ་དེར་གོམ་པ་བརྒྱབ་ནས་
ཐོན་ཕྱིན་པ་རེད། ཁོང་ཚོས་ཁོང་སླར་གཏན་ནས་མ་མཐོང་བ་རེད། ཁོང་ཨིན་ཌི་ཡ་
ན་ལ་སྤྱི་སྤྱོད་རླངས་འཁོར་ཐོག་ནས་བསྐྱོད་ཡོད་འདུག
ཌིན་དང་། མེ་རི་ལུ། ཨེ་ཌི་ ཌན་ཁེལ་བཅས་ཌེན་ཝར་གྱི་[ལམ་རིང་]ཁོལ་ཧྥག་
སི་བརྒྱུད་དེ་ཤར་ཕྱོགས་ཁན་ས་སི་མངའ་སྡེའི་ཐང་ཆེན་ཕྱོགས་ལ་སྦིར་སེ་བརྒྱུགས།
ཁ་བའི་རླུང་འཚུབ་ཆེན་པོ་ཞིག་གིས་ཁོང་ཚོའི་རྗེས་ཆོད་པ་རེད། མི་སུ་རི་མངའ་
སྡེའི་ནང་མཚན་མོའི་སྐབས་སུ་ཌིན་གྱིས་སྐེ་དཀྲིས་ཀྱིས་བཏུམས་པའི་རང་གི་མགོ་
དེ་སྒེའུ་ཁུང་ནས་ཕྱིར་བཏོན་ཞིང་། གངས་ཤེལ་གོན་ཏེ་རླངས་འཁོར་བསྐོར་དགོས་
བྱུང་འདུག དེའི་རྒྱུ་མཚན་ནི་རླངས་འཁོར་གྱི་མདུན་ཤེལ་ངོས་སུ་འཁྱག་དར་སོར་
གང་གིས་གཡོགས་འདུག དེས་ཁོང་ནི་གངས་ཀྱི་དཔེ་ཆའི་ཁྲོད་དུ་དོན་ཞིག་འཚོལ་
བཞིན་པའི་གྲྭ་པ་ཞིག་དང་འདྲ་བ་བཟོས། ཁོང་གིས་སེམས་ལ་ཅི་ཡང་མ་འཁོར་བའི་
ངང་ནས་རང་གི་མེས་པོ་རྣམས་ཀྱི་སྐྱེས་ཡུལ་གྱི་རྫོང་དེ་བརྒྱུད་ནས་སོང་། ཞོགས་
ཀའི་སྐབས་སུ་རླངས་འཁོར་དེ་འཁྱག་དར་ཅན་གྱི་གྱེན་ལམ་ཞིག་ནས་འདྲེད་ཅིང་
ལམ་ཟུར་གྱི་ཆུ་ཡུར་དུ་ལྷུང་། ཞིང་པ་ཞིག་གིས་ཁོང་ཚོ་ཕྱིར་འཐེན་པའི་རོགས་
པ་བྱས། རླངས་འཁོར་སྒུག་བསྐྱོད་པ་ཞིག་གིས་མེམ་ཧྥི་སི་གྲོང་ཁྱེར་བར་དུ་བཞོན་
བཅུག་པ་ཡིན་ན་སྒོར་མོ་གཅིག་སྤྲོད་པའི་ཁས་ལེན་བྱས་པ་ལ་བརྟེན་ནས་ཁོང་
ཚོས་རླངས་འཁོར་འགོར་འགྱངས་བྱེད་དགོས་འཁེལ། མེམ་ཧྥི་སི་གྲོང་ཁྱེར་དུ་ཁོང་
རང་གི་ཁང་པའི་ནང་ལ་ཕྱིན་ནས་སྒོར་མོ་གཅིག་དེ་འཚོལ་ཆེད་གཡས་གཡོན་དུ་
ལྷོད་ལྷོད་ངང་འཁོར་ཞིང་། དེ་ནས་ར་བཟི་འདུག་ལ། དེ་ནས་སྒོར་མོ་དེ་རྙེད་ཀྱི་མི་
འདུག་ཅེས་ལབ་འདུག ཁོང་ཚོ་མུ་མཐུད་དེ་ཋེན་ནེ་སི་མངའ་སྡེ་འཕྲེད་ཀྱིས་བཅད་
ཅིང་། རླངས་འཁོར་གྱི་འཁོར་རྟེན་རྣམས་ལ་ནི་བརྡབས་སྐྱོན་གྱིས་ཉེས་པར་བྱས་
འདུག ཌིན་གྱིས་རྒྱུག་ཚད་དགུ་བཅུའི་ཐོག་ནས་བསྐོར་ཡོང་ཡོད་ཅིང་། ད་ཆ་ཁོང་
ནི་ཡུན་བསྐྱངས་པའི་རྒྱུག་ཚད་བདུན་ཅུའི་ཐོག་སྡོད་དགོས་འཁེལ་གྱི་ཡོད། དེ་མིན་
རླངས་འཁོར་ཧྲིལ་པོ་རི་ངོགས་ཀྱི་ཐུར་དུ་འགྲིལ་འགྲོ་གི་རེད། ཁོང་ཚོས་དགུན་
དཀྱིལ་གྱི་དུད་མདོག་གི་རི་རྒྱུད་ཆེན་པོ་གྷི་རིད་ སི་མོག་ཁི་ མོང་ཋན་ཞེས་པ་བཅད།
ཁོང་ཚོ་ངའི་སྤུན་གྱི་སྒོ་འགྲམ་དུ་འབྱོར་སྐབས་ཁོང་ཚོས་བྱི་རིལ་དང་ཕྱུར་སྐམ་གྱི་
ཁམ་ཟས་འགའ་ལས་གཞན་ཆུ་ཚོད་སུམ་ཅུའི་རིང་ལྟོ་ཆས་ཟས་མེད་པ་རེད།
ཁོང་ཚོས་ཌིན་ལྟར་ལྟོགས་ཤེད་ཀྱིས་ལྟོ་ཆས་ཟས་ཤིང་། ལག་ཏུ་སནད་ཝི་ཆིའི་
བག་ལེབ་བཟུང་སྟེ། སྒྲ་སྡུད་འཁོར་ལོ་ཆེན་པོ་དེའི་མདུན་དུ་ལངས་ནས་ངས་ཉོས་
མ་ཐག་པའི་བྷབ་ཅེས་པའི་རོལ་དབྱངས་རྒོད་པོ་ཞིག་གི་འཁོར་ཐག་"རྔོན་རྒྱག་པ་
”ཞེས་པ་དེར་ཉན་བཞིན་མགོ་སྒུར་ནས་མཆོང་ལྡིང་བྱེད་ཀྱིན་འདུག རོལ་དབྱངས་
དེ་ནི་ཉན་མཁན་གྱི་སྐད་ཅོར་གྱིས་འཁོར་ཐག་ལ་ཧ་ལས་པའི་སྨྱོ་འཚུབ་འཚུབ་
ཀྱི་སྒྲ་ཆེན་པོ་ཡོད་པར་བྱས་པ་ཞིག་དང་། རོལ་མོ་བ་ཌེག་སི་ཋར་ གྷོར་ཌོན་དང་།
ཝར་ཌལ་ གྷེ་རེ་གཉིས་ཀྱིས་དབུགས་ཡོད་ཚད་ཀྱིས་འབུད་པ་ཞིག་རེད། ཨ་རིའི་
ལྷོ་ཕྱོགས་པ་རྣམས་ཀྱིས་ཕན་ཚུན་ལ་ཅེར་ཏེ་དངངས་འཚབ་ཅིག་གི་ཁྲོད་ནས་མགོ་
བོ་གཡུག་བཞིན་འདུག ‘གང་ལྟར་ཡང་སལ་ལ་གྲོགས་པོའི་རིགས་གང་འདྲ་ཡོད་པ་
རེད།" ཁོང་ཚོས་ངའི་སྤུན་ལ་བཤད། ཁོང་གིས་དེ་ལ་ལན་འདེབས་མ་ནུས། ལྷོ་ཕྱོགས་
པ་རྣམས་སྨྱོ་འཚུབ་འཚུབ་ལ་གཏན་ནས་མི་དགའ་ཞིང་། ཌིན་གྱི་རིགས་འདྲ་བོ་ལ་
མི་དགའ། ཁོང་གིས་དེ་དག་ལ་ཁ་ཡ་གཏན་ནས་མ་བྱས། ཌིན་གྱི་སྨྱོ་འཚུབ་འཚུབ་དེ་
མེ་ཏོག་ཁྱད་མཚར་ཞིག་གི་ནང་དུ་བཞད་འདུག ཁོང་དང་ང་། མེ་རི་ལུ། ཌན་ཁེལ་
བཅས་རླངས་འཁོར་ཧད་སོན་རྟགས་ཅན་དེ་སྐྱིད་བསྐོར་ཅིག་བྱེད་ཆེད་ཁང་པ་ནས་
ཕྱིར་ཐོན་ཐོན་བར་དུ་ངས་དེ་ངོས་ཟིན་མ་བྱུང་། དེ་དུས་ང་ཚོ་ཆེས་ཐོག་མར་ནང་
ཚགས་ཡིན་ལ། ང་ཚོས་རང་གིས་ཅི་བཤད་འདོད་པ་བཤད་ཆོག་གི་ཡོད། ཌིན་གྱིས་
ཁ་ལོའི་འཁོར་ལོ་བཟུང་ཞིང་། རླངས་འཁོར་འགག་གཉིས་པའི་སྟེང་བཞག རླངས་
འཁོར་འགྲོ་བཞིན་སྐར་མ་གཅིག་ལ་བསམ་བློ་བཏང་། གློ་བུར་དུ་ཅིག་ཐག་གཅོད་
ཀྱི་ཡོད་པ་འདྲ། དྲག་ཏུ་ཁྲོས་པའི་ཐག་གཅོད་ཅིག་གི་ནང་དུ་རླངས་འཁོར་དེ་ལམ་
ནས་ཕར་བརྒྱུག་རྒྱུ་ཡོད་ཚད་ཀྱིས་བརྒྱུགས་སོང་། “ད་འགྲིག་སོང་། བྱིས་པ་ཚོ།" ཁོས་
དེ་ལྟར་བཤད་ཅིང་སྣ་ལ་ཕུར་ཕུར་བྱེད་ཞོར་མར་སྒུར་ནས་ཛ་དྲག་ཉེན་བརྡའི་ལྡེ་
མིག་ལ་རེག སྒམ་ཆུང་ནས་ཐ་མག་བླངས། གཟུགས་པོ་རྒྱབ་མདུན་ལ་ཡོ་ཡོ་བྱས།
ཁོང་གིས་དེ་དག་བྱས་པ་དང་དུས་མཚུངས་སུ་རླངས་འཁོར་བརྒྱུག་ཏུ་བཅུག་སོང་།
“ང་ཚོས་བདུན་ཕྲག་རྗེས་མའི་ནང་ཅི་ཞིག་བྱེད་རྒྱུ་ཡིན་པ་དེ་ཐག་གཅོད་པའི་དུས་
ཚོད་ལ་བསླེབས་སོང་། གནད་འགག་རེད། གནད་འགག་རེད། ཨང་ཧང་།” དྲེལ་
གྱིས་འཐེན་པའི་ཤིང་རྟ་ཞིག་ལ་གཡོལ་ནས་སོང་། དེའི་ནང་དུ་མི་ནག་རྒད་པོ་
ཞིག་བསྡད་ནས་དལ་བགྲོད་བྱེད་ཀྱིན་འདུག "ཨོ་རེད།" ཌིན་གྱིས་སྐད་བརྒྱབ། “ཨོ་
རེད། ཁོང་ལ་རོལ་དང་། ད་ཁོང་གི་བླའམ་རྣམ་ཤེས་ལ་བསམ་བློ་ཞིག་ཐོངས། ཅུང་
བཀག་ནས་བསམ་བློ་ཞིག་ཐོངས།” ང་ཚོ་ཚང་མ་ཁ་ཕྱིར་འཁོར་ཏེ་ངལ་དུབ་ཀྱིས་
བསྐྱོད་བཞིན་པའི་མི་ནག་རྒད་པོ་དེ་ལ་ལྟ་རྒྱུའི་ཆེད་དུ་ཁོང་གིས་རླངས་འཁོར་ཇེ་
དལ་ལ་བཏང་སོང༌། “ཨོ་རེད། ཁོང་ལ་རོལ་མྱོང་ཡག་པོ་བྱོས། ད་ཁོང་གི་སེམས་ནང་
ལ་བསམ་བློ་ཞིག་ཡོད་པ་དེ་ཤེས་རྒྱུར་ངས་རང་གི་ཤུགས་ཡོད་ཚད་བཀོལ་ན་འདོད།
ང་ཁོའི་སེམས་ནང་དུ་འཛུལ་ནས་ཁོའི་ཁྱི་སྐྱག་གི་སེམས་དེས་ད་ལོའི་ཕག་ཤ་དང་ལ་
ཕུག་གི་ཐུག་པའི་སྐོར་ལ་ཅི་ཞིག་བསམ་བློ་གཏོང་གི་ཡོད་མེད་སྐོར་དེ་ཤེས་རྟོགས་
བྱས་ན་འདོད། སལ། ཁྱེད་ཀྱིས་འདི་མི་ཤེས་མོད་ཐེངས་ཤིག་ང་ལོ་བཅུ་གཅིག་ཡིན་
དུས་ཨར་ཁན་ས་མངའ་སྡེའི་ཞིང་པ་ཞིག་དང་མཉམ་དུ་ལོ་ཧྲིལ་པོ་གཅིག་ལ་བསྡད་
པ་ཡིན། ང་ལ་ཁྱིམ་ལས་ཆེས་ངན་ངོན་ཡོད་ཅིང་། ཐེངས་ཤིག་ངས་རྟ་ཤི་བོ་ཞིག་གི་
པགས་པ་བཤུ་དགོས་བྱུང༌། ཆིག་སྟོང་དགུ་བརྒྱ་བཞི་བཅུ་ཞེ་གསུམ་ལོའི་ཡེ་ཤུའི་
སྐྱེས་སྐར་ནས་བརྩིས་ན། ལོ་ལྔའི་གོང་ལ། བྷེན་གྷ་ཝིན་དང་ངེད་གཉིས་ཀྱིས་བརྐུ་
རྩིས་བྱས་པའི་རླངས་འཁོར་གྱི་བདག་པོ་དེས་མེ་མདའ་བཟུང་ནས་ངེད་གཉིས་དེད་
པའི་དུས་དེ་ནས་བཟུང་ང་ཨར་ཁན་ས་མངའ་སྡེ་ལ་ཕྱིན་མེད། ངས་འདི་དག་ཚང་མ་
ཁྱེད་ལ་བཤད་དོན་ནི་ངས་ལྷོ་ཕྱོགས་ཀྱི་ལོ་རྒྱུས་བཤད་ཐུབ་ཀྱི་ཡོད་ཅེས་ཁྱེད་ལ་སྟོན་
གྱི་ཡོད། ངས་ཤེས་ཡོད་ཟེར་གྱིན་ཡོད། ཁོ་རེ། ངས་ལྷོ་ཕྱོགས་ལ་དགའ་བས་རོལ་གྱིན་
ཡོད། ངས་དེ་ཕྱི་གསལ་ནང་གསལ་ཤེས་ཀྱི་ཡོད། ཁྱེད་རང་གིས་དེའི་སྐོར་ལ་བྲིས་
པའི་ཡི་གེ་དག་ཚང་མར་རོལ་མྱོང་བྱས་པ་ཡིན། ཨོ་རེད། ཨོ་རེད།” ཁོང་གིས་དེ་ལྟར་
བཤད་ཅིང་། རྗེས་འདེད་པ་མཚམས་བཞག་ཅིང་། དེ་ནས་རླངས་འཁོར་ཡོངས་སུ་
བཀག་སོང༌། དེ་ནས་གློ་བུར་དུ་རླངས་འཁོར་རྒྱུག་ཚད་བདུན་ཅུའི་ཐོག་སླར་ཡང་
འཕར་དུ་བཅུག་ཅིང་། ཁོང་གི་ཁོག་སྟོད་ཁ་ལོའི་འཁོར་ལོའི་སྟེང་བསྙེས། ཁོང་ནན་
ཏན་གྱིས་མདུན་ལ་ཅེར། མེ་རི་ལུ་བག་ཕེབས་པའི་ངང་ནས་འཛུམ་དམུལ་བྱས། འདི་
ནི་འཚར་ལོངས་བྱུང་ཟིན་པའི་ཌིན་གསར་པ་དང་ཧྲིལ་པོ་དེ་རེད། ངས་ཁེར་བཤད་
འདི་ལྟར་བྱས། དཀོན་མཆོག་མཁྱེན། ཁོང་འགྱུར་འདུག ཁོང་མི་དགའ་བའི་དོན་
རྣམས་བཤད་པའི་སྐབས་སུ་ཁོང་གི་མིག་ནས་ཁོང་ཁྲོ་མཆེད། ཁོང་གློ་བུར་དུ་སྐྱིད་
པོ་ཆགས་པའི་སྐབས་སུ་སྐྱིད་པའི་འོད་སྣང་ཆེན་པོ་ཞིག་གིས་དེའི་ཚབ་བྱེད། མི་
ཚེ་འཚོ་བར་བྱེད་པ་དང་འགྲུལ་བཞུད་ཀྱི་ཆེད་དུ་ཁོང་གི་རྩ་རྒྱུས་རེ་རེ་ནས་འཕར་
འཐེན་བྱེད། "ཨོ། ཁོ་རེ། ངས་ཁྱེད་ལ་བཤད་ཐུབ་པའི་དོན་དེ་དག་ནི།" ཁོང་གིས་ང་
ལ་མཛུབ་མོ་བཙུགས་ཏེ་བཤད། "ཨོ། ཁོ་རེ། ང་ཚོས་ངེས་པར་དུ་མཐའ་གཅིག་ཏུ་
དུས་ཚོད་ཅིག་འདོན་དགོས་ཀྱི་འདུག ཁར་ལོ་ལ་ཅི་ཞིག་བྱུང་བ་རེད། སང་ཉིན་
ཞོགས་ཀའི་བྱ་བ་དང་པོ་དེ་ལ། སྙིང་སྡུག་ཚོ། ང་ཚོ་ཚང་མས་ཁར་ལོ་མཐོང་ཐུབ་
ཀྱི་རེད། ད་མེ་རི་ལུ། ང་ཚོས་ནེའུ་ཡོག་གི་ཉིན་གུང་གི་ཁ་ལག་དེ་བཟོ་ཆེད་དུ་ཤ་
དང་བག་ལེབ་ལེན། སལ། ཁྱེད་ལ་སྒོར་མོ་ག་ཚོད་ཡོད། ང་ཚོས་ཚང་མ་རྒྱབ་ཀྱི་
རྐུབ་སྟེགས་སྟེང་ལ་འཇོག་གི་ཡིན། ལྕམ་སྐུ་ཕི་ཡི་ནང་ཆས། ང་ཚོ་ཚང་མ་མདུན་གྱི་
རྐུབ་སྟེགས་སྟེང་འབྱར་ནས་བར་ཐག་ཉེ་བར་བསྡད་དེ་ང་ཚོ་ནེའུ་ཡོག་ལ་རྒྱུག་པའི་
དུས་སུ་སྒྲུང་བཤད་ནས་འགྲོ། མེ་རི་ལུ། སྙིང་སྡུག་བརླ་མཛེས་མ། ཁྱེད་ངའི་འཁྲིས་ལ་
སྡོད། དེའི་རྗེས་ལ་སལ། དེ་ནས་ཨེ་ཌི་སྒེའུ་ཁུང་འགྲམ་ལ་སྡོད། ཨེ་ཌི་གཟུགས་ཆེན་
གྱིས་རླུང་འགོག་གི་རེད་ལ། དེ་ལ་ནི་ཐེངས་འདིར་ཁོང་གིས་ལྭ་བ་དེ་བེད་སྤྱོད་ཆེད་
འཁྱེར་ཡོང་ཡོད་པ་རེད། དེ་ནས་ང་ཚོ་ཚང་མ་མི་ཚེ་སྐྱིད་པོ་ཞིག་ལ་འགྲོ གང་ཡིན་
ཟེར་ན་ད་ནི་དུས་ཚོད་རེད་ལ། ང་ཚོ་ཚང་མས་དུས་ཚོད་ཅེས་པ་དེ་ཤེས་ཀྱི་ཡོད་དོ།།”
ཁོང་གིས་ཤུགས་ཆེན་པོས་འགྲམ་པ་ལ་ཕུར་ཕུར་བྱས། ཁོང་གིས་རླངས་འཁོར་
ཕར་དཀྱོགས། དོ་འདྲེན་རླངས་འཁོར་གསུམ་བསྐྱུར། ཁོང་ཁེ་སི་ཋ་མེནད་གྲོང་ཁྱེར་
གྱི་ནང་ལ་བརྒྱུགས། ཕྱོགས་ཚང་མ་ལ་བལྟ་སྐབས་རང་གི་མགོ་བོ་མ་འགུལ་བར་
མིག་འབྲས་གཉིས་ཀྱིས་མཐའ་སྐོར་(གྱི་གཞུ་དབྱིབས་ ༡༨༠ ཚད་)ཧྲིལ་པོ་ན་ཡོད་
ཚད་ཚང་མ་མཐོང་། ཡ། ཁོང་གིས་ཅི་ཡང་མ་འགོར་བར་རླངས་འཁོར་འཇོག་ས་
ཞིག་རྙེད་པར་གྱུར། ང་ཚོས་རླངས་འཁོར་བཞག ཁོང་རླངས་འཁོར་ནས་ལྡིང༌། ཁོང་
ཁྲོའི་ངང་ནས་མེ་འཁོར་འབབ་ཚིགས་ལ་བྲེལ་འཚུབ་ཀྱིས་བསྐྱོད། ང་ཚོ་ཁ་སྐྱེངས་
བཞིན་ཁོའི་རྗེས་སུ་སྙེག ཁོང་གིས་ཐ་མག་ཉོས། ཁོང་ནི་རང་གི་འགུལ་བསྐྱོད་དག་
གི་ཁྲོད་དུ་མཐའ་གཅིག་ཏུ་སྨྱོན་པ་རེད། ཁོང་གིས་དོན་དག་ཡོད་ཚད་དུས་གཅིག་
ལ་བྱེད་ཀྱིན་པའི་སྣང་བ་སྟེར། དེ་ནི་ཁོང་གིས་མགོ་དེ་ཡར་ནས་མར་དང་ཕར་ནས་
ཚུར་ལ་གཡུག་པ། ལག་པ་ཤུགས་ཀྱིས་གཡུག་པ། མགྱོགས་པོར་གོམ་པ་སྤོ་བ། སྡོད་
པ། སྐྱིལ་ཀྲུང་བྱེད་པ། སྐྱིལ་ཀྲུང་བཤིག་པ། ཡར་ལངས་པ། ལག་པ་ཕུར་བ། རང་
གི་དོར་མའི་ཁ་ལ་ཕུར་བ། དོར་མ་འཐེན་པ། གནམ་ལ་བལྟས་ནས་"ཨང་"ཟེར་བ།
ཕྱོགས་ཚང་མ་མཐོང་སླད་གློ་བུར་དུ་མིག་གཉིས་ཟུམ་ལ་ཁད་བྱས་ཏེ་ལྟ་བ། ད་དུང་
སྐབས་དེ་དག་ལ་ཁོང་གིས་ངའི་རྩིབས་མ་ནས་འཇུས་ཏེ་ཁ་བརྡ་བྱེད། ཁ་བརྡ་བྱེད།
ཋེ་སི་ཋ་མེནད་གྲོང་ཁྱེར་དུ་གནམ་ངོ་གྲང་། འདིར་ནམ་ཟླའི་དུས་ཚིགས་དང་
མི་མཐུན་པའི་གངས་བབས། ཁོང་གིས་ Tདབྱིབས་ཅན་གྱི་སྟོད་གོས་ཤིག་དང་ཕལ་
ཆེར་ཕུད་གྲབས་ཡོད་སྙམ་སྟེར་བའི་དོར་མ་རིང་ལ་སྐེ་རགས་ཀྱང་གྲོལ་ཡོད་པ་དེ་
མ་གཏོགས་གྱོན་པ་ཅི་ཡང་མ་གོན་པར་མེ་འཁོར་ལྕགས་ལམ་གྱི་རྒྱུད་དུ་བསྲིངས་
པའི་རིང་ལ་སྐྱ་བའི་ལམ་ཆེན་ལྟེ་བ་དེར་ལངས་ཏེ། དེ་དག་ཚང་མ་རྩ་མེད་གཏོང་
གྲབས་ཡོད་པའི་ཚུལ་དུ་བསྡད། ཁོང་གིས་སྐེ་བསྲིངས་ནས་མེ་རི་ལུ་ལ་སྐད་ཆ་
བཤད་དུ་ཡོང་། དེ་ནས་མོའི་མདུན་དེ་རང་དུ་རང་གི་ལག་པ་གཡུག་བཞིན་ཁོ་
ཕྱིར་བཀྱེད། ཨོ། རེད། ངས་ཤེས་བྱུང་། ངས་ཁྱེད་རང་ཤེས། ངས་ཁྱེད་རང་ཤེས། སྙིང་
སྡུག་ལགས།" ཁོང་གི་དགོད་སྒྲ་དེ་ནི་སྨྱོན་པའི་དགོད་སྒྲ་རེད། སྐད་དམའ་མོ་ཞིག་
ནས་མགོ་བཙུགས་ཏེ་མཐོན་པོ་ནས་མཇུག་སྒྲིལ། དེ་ནི་ཅུང་མགྱོགས་པ་དང་ཧི་ཧི་
ཟེར་བ་དང་མཚུངས་པ་ཙམ་ལས། དེ་མིན་རླུང་འཕྲིན་ཐོག་གི་སྨྱོན་པའི་དགོད་སྒྲ་
དང་མཚུངས། དེ་ནས་ཚོང་པ་འདྲ་བོའི་སྐད་གདངས་ཤིག་གི་ཐོག་ལ་བབས་ནས་
སྡོད་ཀྱི་འདུག ང་ཚོ་གྲོང་ཁྱེར་དཀྱིལ་དུ་ཡོང་རྒྱུ་ལ་དགོས་དོན་གང་ཡང་མེད་མོད་
ཁོང་གིས་དགོས་དོན་རྙེད་པ་རེད། ཁོང་གིས་ང་ཚོ་ཚང་མ་བྲེལ་བ་འཚུབ་འཚུབ་
བཟོས་ཤིང་མེ་རི་ལུ་ལ་ཟ་ཆས་ཉོ་བཅུག ང་ལ་ཚགས་པར་ཞིག་ནས་གནམ་གཤིས་
སྔོན་བརྡ་ཀློག་ཏུ་བཅུག ཨེ་ཌི་ལ་ལོ་མའི་ཐ་མག་སིག་གྷར་ཞེས་པ་ཉོ་རུ་བཅུག
ཌིན་ནི་སིག་གྷར་ཐ་མག་འཐེན་རྒྱུ་ལ་དགའ། ཁོང་གིས་ཚགས་པར་བཟུང་ནས་ཐ་
མག་འཐེན་ཞོར་གྱེར་པ། “ཨ་། ཝ་ཤིང་ཊོན་གྱི་ང་ཚོའི་ཨ་མེ་རི་ཀའི་སྐྱབས་གནས་
འགྲམ་ཆག་དེ་ཚོས་ང་ཚོ་སྡོད་མ་བདེ་བ་ཇེ་མང་ལ་གཏོང་འཆར་བྱེད་ཀྱི་འདུག་
ཨ། ཧམ། ཝ། ཧུབ།" ཅེས་གྱེར། དེ་ནས་ཕར་ལྡིང་ནས་འབབ་ཚིགས་ཀྱི་ཕྱི་རོལ་ནས་
ཕྱིན་མ་ཐག་པའི་བུ་མོ་ནག་མོ་ཞིག་ཡོད་པ་དེ་ལ་ལྟ་རུ་བརྒྱུགས། "མོ་ལ་ལྟོས།” ཁོས་
དེ་ལྟར་བཤད་ཅིང་། མཛུབ་མོ་འཁྱོག་ཏོ་དེས་སྟོན་བཞིན་ལངས་ནས་བསྡད་ཅིང་།
གླེན་འཛུམ་ཞིག་དང་བཅས་རང་ལ་མཛུབ་སྟོན་བྱས་ཏེ། “བུ་མོ་ནག་རིལ་མཛེས་མ་
སྙིང་རྗེ་མོ་དེ། ཨ། ཧང་།" ཟེར། ང་ཚོ་རླངས་འཁོར་ལ་བསྡད་ཅིང་ངའི་སྤུན་གྱི་ཁང་
པ་ལ་འཕུར་ཕྱིན་པ་ཡིན།
ང་ཚོ་ཕྱིར་ཁྱིམ་ལ་འཛུལ་སྐབས་ཡེ་ཤུའི་སྐྱེས་སྐར་གྱི་སྡོང་པོ་དང་། ལག་རྟགས་
རྣམས་མཐོང་བྱུང་ལ། བྱ་ཤ་བསྲེགས་པའི་དྲི་མ་ཁ་བ་དང་། ངའི་སྤུན་མཆེད་རྣམས་
ཀྱི་ཁ་བརྡ་ལ་མཉན་པའི་དུས་དེར། ངས་གྲོང་མཐའ་འདིར་ཁུ་སིམ་པོའི་ཡེ་ཤུའི་སྐྱེས་
སྐར་ཞིག་བཏང་ཡོད་ཀྱི་རེད་བསམས་པ་ཡིན་མོད། འོན་ཀྱང་ད་ནི་འབུ་དེ་ངའི་སྒང་
ལ་སླར་ཡང་བསླེབས་ཡོད་པ་རེད་ལ། འབུ་དེའི་མིང་ལ་ཌིན་ མོ་རི་ཡར་ཋི་ཟེར། ང་
ནི་ལམ་ཁའི་གཡས་གཡོན་དུ་ཐོལ་རྒྱུག་གཞན་ཞིག་བྱེད་རྒྱུར་ཆས།

ལེའུ་གཉིས་པ།

ང་ཚོས་ངའི་སྤུན་གྱི་ནང་ཆས་དེ་དག་རླངས་འཁོར་གྱི་རྒྱབ་ཏུ་བརྩིགས་ཤིང་། ས་
རུབ་དུས་ཐོན་ཕྱིན་པ་ཡིན། ཆུ་ཚོད་སུམ་ཅུའི་ནང་ཚུད་དེ། བྱང་དང་ལྷོ་ལ་མེལ་
ལེ་ཆིག་སྟོང་ཐམ་པ་ཡོད་པའི་ས་ལ་ཆུ་ཚོད་སུམ་ཅུའི་ནང་ཕྱིར་སླེབས་རྒྱུའི་ཁས་
ལེན་བྱས་ཤིང་། དེ་ཡང་ཌིན་གྱི་འདོད་པར་བབས་པའི་བྱེད་ཕྱོགས་དེ་རེད། འགྲུལ་
བཞུད་དེ་ནི་དཀའ་ལས་ཁག་པོ་ཞིག་རེད་ལ། ང་ཚོ་སུས་ཀྱང་དེ་ཤེས་མེད། རླངས་
འཁོར་གྱི་ཚ་གློག་གིས་ཚ་དྲོད་མི་གཏོང་ལ། དེའི་རྗེས་འབྲེལ་གྱིས་མདུན་གྱི་ཤེལ་
སྒོའི་སྟེང་སྨུག་པ་དང་འཁྱག་དར་ཆགས་སོང་། ཌིན་གྱིས་རླངས་འཁོར་རྒྱུག་ཚད་
བདུན་ཅུའི་ཐོག་བསྐོར་ཞོར་དེ་དག་གྱོན་ཧྲུལ་ཞིག་གིས་འབྱིད་ཆེད་དང་ལམ་ཁ་
མཐོང་བའི་ཨི་ཁུང་ཞིག་བཟོ་ཕྱིར་ལག་པ་ཕྱི་རོལ་ཏུ་བརྐྱངས་དང་རྐྱོང་བཞིན་
འདུག “ཨ། ཨི་ཁུང་དམ་པ།” ཁྱོན་ཡངས་པའི་རླངས་འཁོར་ཧད་སོན་གྱི་ནང་དུ་ང་
ཚོ་བཞི་བོ་མདུན་དུ་སྡོད་རྒྱུར་ས་ཆ་གང་འདོད་འདོད་ཅིག་འདུག ཉལ་ཆས་གཅིག་
གིས་ང་ཚོའི་པང་ཁ་གཡོགས་ཡོད། རླུང་འཕྲིན་གྲག་གི་མི་འདུག འདི་ནི་ཉིན་ལྔའི་
སྔོན་ལ་ཉོས་པའི་རླངས་འཁོར་གསར་རྐྱང་ཞིག་རེད་ལ། དེ་ཆག་ཚར་འདུག ད་
དུང་རླངས་འཁོར་གྱི་གླ་རིན་ལས་སྤྲོད་ཐེངས་དང་པོ་ཙམ་ཞིག་ལས་སྤྲད་མེད་པ་
རེད། ང་ཚོ་བྱང་ཕྱོགས་ཝ་ཤིང་ཊོན་གྱི་ཕྱོགས་ལ་ལམ་ཁ་ ༣༠༡ གི་སྟེང་ནས་ཕྱིན་
པ་ཡིན། དེ་ནི་འགྲུལ་འཁོར་དེ་ཙམ་མང་པོ་མེད་པའི་ཕྱོགས་གཉིས་ཀྱི་བགྲོད་ལམ་
ཅན་གྱི་ལམ་ཆེན་དྲང་མོ་ཞིག་རེད། དེ་ནས་ཌིན་གྱིས་སྐད་ཆ་བཤད་སོང་ལ། གཞན་
སུས་ཀྱང་བཤད་མ་སོང་། ཁོང་གིས་ཁོང་ཁྲོའི་ངང་ནས་རྣམ་འགྱུར་བསྟན་ཅིང་།
རང་གི་བཤད་དོན་དེ་སྟོན་ཆེད་མཚམས་རེར་ང་ཡོད་ས་བར་དུ་བསྙེས་ཡོང་གི་འདུག
མཚམས་རེར་ཁོང་གི་ལག་པ་དེ་ཁ་ལོའི་འཁོར་ལོའི་སྟེང་ན་མི་འདུག་མོད། རླངས་
འཁོར་དེ་དྲང་མོ་མདའ་འདྲ་བོ་ཞིག་བྱས་ནས་རྒྱུག་གི་འདུག ཐེངས་གཅིག་ལའང་
གཅལ་དུ་བཀྲམས་པའི་ལམ་ཆེན་དེའི་དཀྱིལ་གྱི་དཀར་ཐིག་འཐེན་པ་དེ་ལས་བརྒལ་
མེད་ཅིང་། དཀར་ཐིག་དེས་ང་ཚོའི་རླངས་འཁོར་གྱི་འཁོར་ལོ་གཡོན་མ་ལ་མཆུ་
སྦྱོར་བར་བྱེད། དེ་ནི་མཐའ་གཅིག་ཏུ་དོན་སྙིང་མེད་པའི་གནས་སྟངས་ཤིག་གིས་ཌིན་ཡོང་
དུ་བཅུག་པ་རེད་ལ། དེ་མཚུངས་རྒྱུ་མཚན་མེད་པའི་ཐོག་ནས་ང་ཁོང་དང་མཉམ་
དུ་ཕྱིན་པ་ཞིག་ཡིན། ནེའུ་ཡོག་གྲོང་ཁྱེར་དུ་ང་ནི་སློབ་གྲྭར་འགྲོ་བཞིན་མིང་ལ་ལུ་
སིལ་ཞེས་འབོད་པའི་བུ་མོ་ཞིག་གི་མཉམ་དུ་བརྩེ་དུང་ལ་རོལ་བཞིན་བསྡད་པ་ཡིན།
བུ་མོ་དེ་ནི་སྦྲང་རྩིའི་མདོག་གི་སྐྲ་ལོ་ཅན་གྱི་སྙིང་སྡུག་ཨི་ཊ་ལི་ཡི་བུ་མོ་མཛེས་མ་
ཞིག་ཡིན་ཞིང་། ང་དངོས་གནས་མོ་ལ་གཉེན་སྒྲིག་འདོད་བྱུང་། ལོ་ངོ་དེ་དག་ཚང་
མའི་ཡུན་ལ་ངས་རང་ཉིད་གཉེན་སྒྲིག་འདོད་སའི་བུ་མོ་ཞིག་འཚོལ་བཞིན་ཡོད།
ངས་རང་ཉིད་ལ་བུ་མོ་དེས་ཆུང་མ་གང་འདྲ་ཞིག་ཡོང་གི་རེད་ཅེས་མ་དྲིས་པར་
བུ་མོ་ཞིག་ལ་ཐུག་ཐུབ་ཀྱི་མི་འདུག ངས་ཌིན་དང་མེ་རི་ལུ་གཉིས་ལ་ལུ་སིལ་གྱི་
སྐོར་བཤད་པ་ཡིན། མེ་རི་ལུ་ཡིས་ལུ་སིལ་གྱི་གནས་ཚུལ་ཚང་མ་ཤེས་འདོད་ཅིང་།
མོ་རང་བུ་མོ་དེ་ལ་ཐུག་ན་འདོད། ང་ཚོ་རི་ཆར་མོནད་གྲོང་ཁྱེར་དང་རྒྱལ་ས་ཝ་ཤིང་
ཊོན། བྷོལ་ཋི་མོར་གྲོང་ཁྱེར་བཅས་བརྒྱུད་ནས་ཡར་ཧྥི་ལི་ཌེལ་ཧྥི་ཡ་གྲོང་ཁྱེར་ལ་རླུང་
ཤུགས་ཆེ་བའི་གྲོང་གསེབ་ཀྱི་ལམ་ཞིག་ནས་བརྒྱུགས་ཤིང་སྐད་ཆ་བཤད་པ་ཡིན།
“ང་བུ་མོ་དེ་ལ་གཉེན་སྒྲིག་ན་འདོད།" ངས་ཁོང་ཚོར་བཤད་པ་ཡིན། “དེ་ལྟར་བྱས་
པས་ང་ཚོ་གཉིས་རྒན་རྒོན་མ་ཆགས་བར་དུ་མོ་དང་ལྷན་དུ་བདག་གི་བླ་སྲོག་དེ་
ངལ་གསོ་བརྒྱབ་ཆོག འཚབ་བ་འཚུབ་བེ་འདི་དག་ཚང་མ་དང་ཡར་ལྡིང་མར་ལྡིང་
འདི་འདྲ་ནམ་ནམ་ཞར་ཞར་ལ་བྱེད་རུང་གི་མ་རེད། ང་ཚོ་ས་ཆ་ཞིག་ལ་ཕྱིན་ནས་
ཅིག་རྙེད་དགོས་བྱེད་ཀྱི་རེད།”
“ཨ། ད་ཁོ་རེ།” ཌིན་གྱིས་བཤད། "ལོ་མང་པོའི་རིང་ལ་ཁྱིམ་ཚང་དང་གཉེན་
སྒྲིག་གི་སྐོར་དང་། ཁྱེད་ཀྱི་རྣམ་ཤེས་ཀྱི་སྐོར་ནས་བཟང་ཞིང་ཡ་མཚན་ཆེ་བའི་དོན་
དག་དེ་ཚང་མའི་ཐད་ནས་ངས་ཁྱེད་རང་ལ་རོལ་མྱོང་བྱས་ཏེ་བསྡད་པ་ཡིན།" དེ་ནི་
སྐྱོ་བའི་མཚན་མོ་ཞིག་ལ་རེད་ལ། ད་དུང་དགའ་དགའ་སྐྱིད་སྐྱིད་ཀྱི་མཚན་མོ་ཞིག་
ཀྱང་རེད། ཧྥི་ལི་ཌེལ་ཧྥི་ཡའི་གྲོང་ཁྱེར་དུ་ང་ཚོ་གུང་ཟས་ཟ་སའི་འདྲུད་འཁོར་
ཞིག་གི་ནང་དུ་ཕྱིན་ནས། ང་ཚོའི་ལྟོ་ཆས་ཀྱི་སྒོར་མོ་མཐའ་མ་དེ་བཀོལ་ནས་ཧེམ་
བྷུར་གྷར་བག་ལེབ་ཟོས་པ་ཡིན། དེ་ནི་ཞོགས་ཀའི་ཆུ་ཚོད་གསུམ་པ་རེད་ལ། དངུལ་
གཉེར་དེས་ང་ཚོས་སྒོར་མོའི་སྐོར་བཤད་པ་དེ་གོ་འདུག་ཅིང་། གལ་སྲིད་ཁོ་དང་
མཉམ་དུ་ཡོང་ནས་རྒྱབ་ཀྱི་སྣོད་ཆས་དེ་ཚོ་བཀྲུ་རོགས་བྱས་པ་ཡིན་ན། ཧེམ་བྷུར་
གྷར་དེ་ཚོ་རིན་མེད་དུ་སྤྲོད་རྒྱུ་ཡིན་པར་མ་ཟད། འཚིག་ཇ་མང་བ་སྤྲོད་རྒྱུ་ཡིན་ཞེས་
བཤད་བྱུང་། གང་ཡིན་ཟེར་ན་ཁོའི་རྒྱུན་ལྡན་གྱི་ལས་ཀ་བ་དེ་ཡོང་མི་འདུག ང་ཚོ་
དེ་ལ་མཆོངས་བཞག་པ་ཡིན། ཨེ་ཌི་ཌན་ཁེལ་གྱིས་ཁོང་ནི་སྔོན་མ་སྔོན་མ་མུ་ཏིག་
འཚོལ་བའི་གཏིང་རྐྱལ་བ་ཞིག་ཡིན་ཞེས་བཤད་ནས། ཁོང་གི་ལག་པ་རིང་པོ་དག་
སྣོད་ཆས་ཁྲོད་དུ་བསྲིངས་སོང་། ཌིན་ཡར་ལངས་ནས་ལག་ཕྱིས་ཤིག་དང་བཅས་
སྣོད་ཆས་རྡུང་བཞིན་འདུག མེ་རི་ལུ་ཡིས་ཀྱང་དེ་བཞིན་བྱས་སོང་ལ། མཐར་ཁོང་
གཉིས་ཀྱིས་སླ་ང་དང་ཚལ་སླང་གི་ཁྲོད་དུ་འོ་སྐྱེལ་མགོ་བཙུགས་སོང་། དེ་ནས་ཁོང་
ཚོ་གཉེར་ཁང་གི་ཟུར་གྱི་ནག་ཁུང་དུ་ཕྱིར་བཀྱེད་བྱས་སོང་། དངུལ་གཉེར་ནི་ཇི་
སྲིད་ང་དང་ཨེ་ཌི་གཉིས་ཀྱིས་སྣོད་ཆས་བཀྲུས་པ་དེ་སྲིད་དུ་འདོད་པ་ཁེངས་པ་བྱུང་
འདུག ང་ཚོས་དེ་དག་སྐར་མ་བཅོ་ལྔའི་ནང་ལ་གྲུབ་སོང་། ཉི་མ་ཤར་བ་དང་ང་ཚོ་
ནེའུ་ཇར་ཛི་མངའ་སྡེ་བརྒྱུད་ནས་རྒྱུག་བཞིན་ཡོད་ལ། དེ་དང་ཆབས་ཅིག་ཐག་
རིང་གི་ཁ་བས་གཡོགས་ཡོད་ས་དེ་ནས་ནེའུ་ཡོག་གྲོང་ཁྱེར་གྱི་དུད་སྤྲིན་རྒྱ་ཆེ་བ་ཞིག་ང་
ཚོའི་ཐོད་དུ་ཡར་ལང་ཡོང་གི་འདུག ཌིན་གྱིས་བལ་གོས་ཤིག་གིས་རང་གི་རྣ་བ་ལ་
དྲོད་འཛིན་སླད་དཀྲིས་འདུག ཁོང་གིས་ང་ཚོ་ནི་ནེའུ་ཡོག་འབར་གད་བྱེད་ཆེད་
ཡོང་བཞིན་པའི་ཨ་རབ་པའི་རོལ་དབྱངས་རུ་ཁག་ཅིག་ཡིན་ཞེས་ཟེར། ང་ཚོ་ལིན་
ཁུན་སྦུག་ལམ་ནས་སྦིར་སེ་ཕྱིན་ཅིང་། ཋེམ་སི་ སི་ཁི་ཝེར་རམ་བཞི་མདོ་ལ་ཕར་
དཀྱོགས་པ་ཡིན། མེ་རི་ལུ་ཡིས་དེ་ལ་བལྟས་ན་འདོད་པ་རེད།
"ཨོ། དམྱལ་བ། ངས་ཧེ་སེལ་རྙེད་ན་བསམ་གྱི་འདུག མི་ཚང་མས་ཁོང་རྙེད་
ཀྱི་ཨེ་འདུག་ལྟོས་ལ་རིག་པ་བསྒྲིམས་ཏེ་འཚོལ།” ང་ཚོས་ཟུར་གྱི་རྐང་ལམ་རྣམས་
སུ་མྱུལ་ཞིབ་བྱས། "ཧེ་སེལ་སྤོར་ཏོ་བོར་བ་དེ། ཨོ། ཁོང་ཋེག་ས་སི་མངའ་སྡེའི་ནང་
མཐོང་ཡོད་དགོས་ཀྱི་རེད།”
དེ་ལྟར་ན། ད་ནི་ཌིན་ལ་ཆ་བཞག་ན། ཉིན་བཞི་ཡི་ནང་ཚུད་ལ། ཧྥི་རི་སི་ཁོ་
གྲོང་ཁྱེར་ནས་མེལ་ལེ་སྟོང་ཕྲག་བཞི་ཡི་རིང་ལ་ཨ་རི་ཛོ་ན་མངའ་སྡེ་བརྒྱུད་ཅིང་།
དེ་ནས་ཡར་ཌེན་ཝར་གྲོང་ཁྱེར་དང་། དེ་དང་ཆབས་ཅིག་འགྲུལ་བཞུད་ཆུང་ཚགས་
རིགས་གྲངས་ལས་འདས་པ་ཞིག་བྱས་ཏེ་ཡོང་བ་རེད་ལ། འདི་ནི་མགོ་འཛུགས་ཀྱི་
སྐབས་ཙམ་ཞིག་རེད།

ལེའུ་གསུམ་པ།

ང་ཚོ་ཕ་ཁེར་སོན་གྲོང་ཁྱེར་གྱི་ངའི་ཁང་པ་ལ་ཕྱིན་ནས་གཉིད་ཁུག་པ་ཡིན། ཕྱི་
དྲོའི་འཕྱི་པོའི་སྐབས་སུ་ང་ནི་གཉིད་ལས་སད་མཁན་སྔ་ཤོས་དེ་རེད། ཌིན་དང་
མེ་རི་ལུ་གཉིས་ངེད་ཀྱི་ཉལ་ཁྲིའི་སྟེང་ཉལ་ཡོད་ལ། ཨེ་ཌི་དང་ངེད་གཉིས་ངའི་ཨ་
ནེའི་ཉལ་ཁྲིའི་སྟེང་ཉལ་ཡོད། རྐང་ཤུབས་ཨུ་མོ་སུ་དེ་དག་ཕྱིར་ཐོན་པ་དང་བཅས་
ངལ་ཞིང་དུབ་པའི་ཌིན་གྱི་གཟུགས་པོ་གྱོང་པོ་དེ་ཐང་ལ་གཅལ་དུ་བཀྲམས་ཏེ་
འདུག འོག་ཐོག་ཏུ་ཡོད་པའི་སྨན་ཚོང་ཁང་བརྒྱུད་ནས་ང་ལ་ཁ་པར་ཞིག་འབྱོར་
སོང་། ང་མར་བརྒྱུགས་ནས་ཕྱིན་པ་ཡིན་ལ། དེ་ནི་ནེའུ་ ཨོར་ལེན་སི་གྲོང་ཁྱེར་ནས་
རེད། དེ་ནི་ནེའུ་ ཨོར་ལེན་སི་གྲོང་ཁྱེར་ལ་སྤར་ཚར་བའི་ཨོལད་བྷུལ་ ལི་ནས་རེད།
ཨོལད་ བྷུལ་ ལི་ཡིས་སྐད་གདངས་མཐོ་ཞིང་རྙོག་དྲ་བཤད་པའི་ངག་གི་ཐོག་ནས་
སྐྱོན་བརྗོད་བྱེད་ཀྱི་འདུག དེ་ནི་བུ་ཨེ་ཌི་ ཌན་ཁེལ་འཚོལ་བའི་ཕྱིར་དུ་བུ་མོ་གྷ་ལ་
ཋི་ཡ་ ཌན་ཁེལ་ཟེར་བའི་བུ་མོ་ཞིག་ཁོང་གི་ཁྱིམ་ལ་འབྱོར་ཚར་ཙམ་ཡིན་པ་འདྲ་
ཞིང༌། བྷུལ་ལ་ནི་མི་འདི་དག་སུ་ཡིན་མིན་གྱི་སྐོར་ཅི་ཡང་ཤེས་ཀྱི་མེད་པ་རེད། ངས་
བྷུལ་ལ་བཤད་ནས་མོ་ལ་ཌན་ཁེལ་ནི་ཌིན་དང་ངའི་མཉམ་དུ་ཡོད་པ་དང་། ཕལ་
ཆེར་ང་ཚོ་ཨ་རིའི་ནུབ་ཕྱོགས་མཚོ་འགྲམ་ལ་བསྐྱོད་པའི་ལམ་དུ་མོ་རང་ཡར་ལེན་
རྒྱུ་ཡིན་པ་རེད་ཅེས་ཏན་ཏན་བཤད་རོགས་ཞེས་མངགས་པ་ཡིན། དེ་ནས་བུ་མོ་
དེ་ཉིད་ཀྱིས་ཁ་པར་ཐོག་ནས་སྐད་ཆ་བཤད་སོང་། མོས་ཨེ་ཌི་གང་འདྲ་ཡོད་པ་ཤེས་
འདོད་འདུག་ལ། མོས་ནི་ཁོང་གི་སྐྱིད་སྡུག་གི་སྐོར་ལ་ཧ་ཅང་བློ་གཡེང་བྱས་འདུག
“ཁྱེད་རང་ཁུ་སོན་གྲོང་ཁྱེར་ནས་ནེའུ་ ཨོར་ལེན་སི་གྲོང་ཁྱེར་ལ་ཇི་ལྟར་
བསླེབས་སོང་།” ངས་དྲིས་པ་ཡིན། མོས་སྒོར་མོའི་ཆེད་དུ་ཁྱིམ་ལ་ཏར་འཕྲིན་བཏང་
ཞིང་དེ་ནས་སྤྱི་སྤྱོད་རླངས་འཁོར་བླངས་འདུག མོ་རང་ཨེ་ཌི་ལ་དགའ་སྟབས་ཁོང་
གི་རྗེས་ཆོད་རྒྱུར་སེམས་ཐག་བཅད་ནས་ཡོང་འདུག ང་ཐོག་ཁང་དུ་ཕྱིན་ནས་
མི་ཆེན་ཨེ་ཌི་ལ་ལབ་པ་ཡིན། ཁོང་ངོ་མ་མི་ལྷ་འདྲ་བ་ཞིག་རེད། རྐུབ་སྟེགས་སྟེང་
སེམས་ཁྲལ་གྱི་རྣམ་པ་ཞིག་གིས་བསྡད་སོང་།
“ཡ། ལགས་སོ།། ད།" ཌིན་གློ་བུར་དུ་གཉིད་སད་ཅིང་ཉལ་ཁྲི་ནས་ཚུར་ལྡིང་
ཞོར་བཤད། “ད་ང་ཚོས་ངེས་པར་དུ་བྱེད་དགོས་པ་དེ་ནི་ལམ་སེང་ཁ་ལག་ཟ་རྒྱུ་དེ་
རེད། མེ་རི་ལུ་ཐབ་ཚང་ལ་བརྒྱུགས་ནས་ག་རེ་ཡོད་མེད་ལ་ལྟོས་དང་། སལ། ཁྱེད་
དང་ང་གཉིས་འོག་ལ་ཕྱིན་ནས་ཁར་ལོ་ལ་ཁ་པར་རྒྱག ཨེ་ཌི། ཁྱེད་ཀྱིས་ཁང་པའི་
ནང་བསྐྱར་སྒྲིག་བྱེད་རྒྱུ་གང་འདུག་ལྟོས་དང་།" ང་ཌིན་གྱི་རྗེས་དེད་ནས་འོག་
ཐོག་ལ་བརྒྱུགས་པ་ཡིན།
སྨན་ཚོང་ཁང་གི་བདག་པོ་དེས་“ཁྱེད་རང་ལ་ཁ་པར་གཞན་པ་ཞིག་བསླེབས་
སོང་། ཁ་པར་འདི་ནི་སན་ ཧྥ་རན་སི་སི་ཁོ་ནས་རེད་ལ། ཌིན་ མོ་རི་ཡར་ཋི་ཞེས་
འབོད་པའི་བུ་ཞིག་ལ་རེད། ངས་འདི་ན་མིང་དེ་འདྲ་ཅན་གྱི་མི་ཞིག་མེད་ཅེས་ལབ་
པ་ཡིན།” ཅེས་བཤད་བྱུང་། དེ་ནི་སྙིང་སྡུག་མ་ཁ་མེལ་གྱིས་ཌིན་ལ་ཁ་པར་གཏོང་གི་
ཡོད་པ་རེད། སྨན་ཚོང་ཁང་གི་མི་དེའི་མིང་ལ་སམ་ཞེས་འབོད་ལ། གཟུགས་རིང་
ལ་མི་གཤིས་ལྷོད་ལྷོད་ཡིན་པའི་ངེད་ཀྱི་གྲོགས་པོ་ཞིག་ཡིན། ཁོང་གིས་ང་ལ་བལྟས་
ཏེ་མགོ་ལ་འཕྲུག་སོང་། "དཀོན་མཆོག ཁྱེད་ཀྱིས་ཅི་ཞིག་སྒྲུབ་ཀྱི་ཡོད། རྒྱལ་སྤྱིའི་
སྨད་འཚོང་ཁང་ཞིག་གཉེར་གྱི་ཡོད་དམ།”
ཌིན་གྱིས་སྨྱོ་འཚུབ་འཚུབ་ཀྱིས་ཁོང་དགོད་ཅིག་ཤོར་སོང་། “ཁོ་རེ། ཁྱེད་སྣང་
བར་འགྲོ་གི་འདུག་ཡ།” ཁོང་ཁ་པར་སྤྱིལ་ཁང་ལ་ལྡིང་ནས་སན་ ཧྥ་རན་སི་སི་ཁོ་
ལ་ཁ་པར་རིན་པ་དེ་སྐུད་སྣེ་གཞན་ནས་སྤྲོད་པའི་ཐབས་ལམ་སྤྱད་ནས་ཁ་པར་
ཞིག་བཏང་སོང་། དེ་ནས་ལོང་ ཨའེ་ལནད་གྲོང་ཁྱེར་ན་ཡོད་པའི་ཁར་ལོ་ལ་ཁ་
པར་བཏང་ནས་ཚུར་ཤོག་ལབ་སོང་། ཆུ་ཚོད་གཉིས་ཀྱི་རྗེས་སུ་ཁར་ལོ་བསླེབས་
བྱུང་། མཚམས་འདིར་ཌིན་དང་ངེད་གཉིས་གཅིག་པུ་ཝར་ཇིན་ནི་ཡ་ལ་ཕྱིན་ནས་
ཅ་ལག་ལྷག་མ་བླངས་ཤིང་། ཨ་ནེ་ཚུར་འཁྲིད་ཡོང་རྒྱུའི་གྲ་སྒྲིག་བྱས་པ་ཡིན། ཁར་
ལོས་སྙན་ངག་རང་གི་མཆན་འོག་ཏུ་བཅུག་ནས་བསླེབས་སོང་ལ། སྟབས་བདེའི་
རྐུབ་ཀྱག་ཅིག་གི་སྟེང་བསྡད་དེ་མིག་ཁྲ་རིལ་རིལ་གྱིས་ང་ཚོ་ལ་བལྟས་སོང་། སྐར་
མ་སུམ་ཅུའི་རིང་ལ་ཁོང་གིས་གང་ལྟར་ང་ཚོ་ལ་སྐད་ཆ་ཚིག་གཅིག་ཀྱང་བཤད་
མ་སོང་ལ། ཁོང་གིས་རང་ཉིད་ང་ཚོའི་གྲས་སུ་ཞུགས་རྒྱུར་ཡང་མོས་མཐུན་བྱས་
མ་སོང་། ཌེན་ཝར་གྱི་ཡི་མུག་དེ་ནས་བཟུང་ཁོང་ཇེ་འཇམ་ལ་ཕྱིན་འདུག་ལ། དེ་
ནི་ཌ་ཁར་གྱི་ཡི་མུག་ཅེས་པ་དེས་བྱས་པ་རེད། ཨ་ཧྥི་རི་ཁའི་ཌ་ཁར་མཚོ་འགག་
ཏུ་ཁོང་གིས་རྒྱ་རིང་པོ་བཞག་ཅིང་། བྱིས་པ་ཆུང་ཆུང་དག་དང་ལྷན་དུ་སྲང་ལམ་
ཆུང་བ་དག་ལ་ཉུལ་བ་དང་། བྱིས་པ་དེ་ཚོས་ཁོང་ལྷ་བ་འདྲེ་བ་ཞིག་ལ་འཁྲིད་ཅིང་།
དེས་ཁོང་ལ་ལུང་བསྟན་བརྒྱབ་ཡོད་འདུག ཁོང་གིས་ཌ་ཁར་གྲོང་ཁྱེར་གྱི་རྐུབ་སྣེ་
དང་འདྲ་བའི་མཚོ་འགག་དང་རྩྭའི་སྤྱིལ་ཁང་ཡོད་པའི་ལམ་ཁ་རྩུབ་པོ་དག་གི་
པར་བླངས་འདུག ཚུར་ལོག་ཡོང་དུས་སྙན་ངག་པ་ཧརད་ ཁེ་རན་དང་འདྲ་བར་གྲུ་
གཟིངས་ནས་མཆོངས་གྲབས་བྱས་འདུག ཌིན་ནི་རོལ་དབྱངས་སྒམ་ཆུང་ཞིག་དང་
བཅས་ཐང་ལ་བསྡད་ཅིང་། དེ་ནས་བཏང་བའི་གཞས་ཆུང་“བརྩེ་དུང་བཟང་པོ་ཞིག་"
ཅེས་པ་ལ་ཧ་ལས་པའི་མཚར་སྣང་ཞིག་དང་བཅས་མཉན་སོང་ལ། “འཁོར་ཞིང་འོད་
ཆེམ་ཆེམ་གྱི་ཅོང་དྲིལ་ཆུང་ཆུང་། འོ། ཉོན། ང་ཚོ་ཚང་མས་འཁོར་བའི་ཅོང་དྲིལ་
འདིའི་གསང་བའི་སྐོར་མ་ཤེས་བར་དུ་ང་ཚོ་ཚང་མ་མཉམ་དུ་མར་བསྒུར་ནས་
རོལ་དབྱངས་སྒམ་ཆུང་འདིའི་དཀྱིལ་ལ་ལྟ། ཀི་ཧི་ཧི།" ཨེ་ཌི་ ཌན་ཁེལ་ཡང་ཐང་ལ་
བསྡད་ཡོད་ཅིང་། ཁོང་གི་ལག་ཏུ་ངའི་རྔ་དབྱུག་ཡོད་པ་དེ་གློ་བུར་དུ་རོལ་དབྱངས་
སྒམ་ཆུང་གི་འགྲོས་དང་བསྟུན་ནས་ང་ཚོས་གོ་ཐུབ་ཙམ་གྱི་རྡེག་པ་ཆུང་ཆུང་རེས་
རྡུང་མགོ་བརྩམས་སོང་། མི་ཚང་མས་རང་རང་གི་དབུགས་བཀག་ནས་མཉན་སོང་།
“ཐིག ཐག་ ཐིག་ཐིག་ ཐག་ཐག་” ཌིན་གྱིས་ལག་པ་ཡ་གཅིག་གིས་རང་གི་རྣ་བ་སྐྱོར་
ཅིང་། ཁ་གདངས་ཏེ་བསྡད་ནས་ “ཨོ། ཀི་ཧི་ཧི།” ཞེས་བཤད།
ཁར་ལོས་མིག་ཕྱེས་མ་བཙུམ་གྱིས་གླེན་རྟགས་ཚ་བའི་སྨྱོ་སྤྱོད་འདི་ལ་བལྟས།
མཐར་ཁོང་གིས་རང་གི་པུས་མོ་ལ་ལག་པས་གཞུས་ཏེ། "ང་ལ་གསལ་བསྒྲགས་ཤིག་
བྱེད་རྒྱུ་ཡོད།” ཅེས་ཟེར།
“ཡོད་དམ། ཡོད་དམ།”
"ནེའུ་ཡོག་ཏུ་བསྐྱོད་པའི་འགྲུལ་བཞུད་དེའི་ནང་དོན་ག་རེ་རེད། ད་ལྟ་ཁྱེད་ལ་
མ་རབས་ཀྱི་བྱ་བ་ཅི་ཞིག་ཡོད། ངས་བཤད་དོན་ནི། ཁོ་རེ། ཁྱེད་རང་གང་དུ་ཕེབས།
ཨ་མེ་རི་ཀའི་ནང་དུ་མཚན་མོའི་དུས་སུ་འོད་འཚེར་བའི་རླངས་འཁོར་ཞིག་གི་ནང་
དུ། ཁྱེད་རང་གང་དུ་ཕེབས།"
ཌིན་གྱིས་ཁ་གདངས་བཞིན་དུ་"ཁྱེད་གང་དུ་ཕེབས་” ཞེས་པ་ལད་ཟློས་བྱས་
སོང་། ང་ཚོ་དེར་བསྡད་ཅིང་ཅི་ཞིག་བཤད་དགོས་པའང་མ་ཤེས་ལ། ད་ནི་དོན་དག་
ཅིག་གི་སྐོར་ལ་བཤད་རྒྱུ་ཅི་ཡང་མི་འདུག ད་བྱེད་དགོས་པ་ཉག་ཅིག་ཡོད་པ་
ནི་འགྲོ་རྒྱུ་དེ་རེད། ཌིན་ཕར་ལྡིང་ཞིང་། ང་ཚོ་ཝར་ཇིན་ནི་ཡ་ལ་ཕར་འགྲོ་ཆོག་
ཆོག་ཡིན་ཞེས་བཤད་སོང༌། ཁོང་གིས་ཁྲུས་བརྒྱབ་སོང་ལ། ངས་ཁྱིམ་དུ་ལྷག་པའི་
ཟ་ཆས་ཡོད་ཚད་དང་བཅས་ཏེ་འབྲས་ཀྱི་སྡེར་མ་ཆེན་པོ་ཞིག་གཡོས་སྦྱོར་བྱས་པ་
ཡིན། མེ་རི་ལུ་ཡིས་ཌིན་གྱི་རྐང་འབོབ་བཙེམས་སོང་། དེ་ནས་ང་ཚོ་ཐོན་རྒྱུའི་གྲ་
སྒྲིག་ཨང་གསར་རེད། ཌིན་དང་ཁར་ལོ། དེ་ནས་ང་ཚོ་ཚང་མ་ནེའུ་ཡོག་ལ་བརྒྱུགས་
ཤིང་། ལོ་གསར་གྱི་གནམ་གང་དགོང་མོའི་རྗེས་ཆོད་པ་བྱས་ཏེ་ཆུ་ཚོད་སུམ་ཅུའི་
ནང་ཚུད་ལ་ཁར་ལོར་ཐུག་རྒྱུའི་ཁས་ལེན་བྱས། ད་ནི་མཚན་མོ་རེད། ང་ཚོས་ཋེམ་
སི་ སི་ཁི་ཝེར་བཞི་མདོ་ནས་ཁོ་བསྐྱུར་ཅིང་། གོང་ཆེ་བའི་སྦུག་ལམ་དེ་བརྒྱུད་ནས་
སླར་ཡང་ནེའུ་ཇར་ཛི་ལ་ཕྱིན་པ་དང་དེ་ནས་ལམ་ལ་བུད་པ་རེད། ཌིན་དང་ངེད་
གཉིས་ཀྱིས་རླངས་འཁོར་བསྐོར་རེས་བྱས་ཏེ་ཆུ་ཚོད་བཅུའི་ནང་ཝར་ཇིན་ནི་ཡ་
ལ་བསླེབས་སོང་།
“ད་འདི་ནི་ལོ་མང་པོའི་རིང་ལ་ང་ཚོ་གཉིས་ཁེར་རྐྱང་དུ་ཁ་བརྡ་བྱེད་པའི་
གནས་བབ་ཅིག་བྱུང་བའི་དུས་ཚོད་ཐོག་མ་དེ་རེད།" ཌིན་གྱིས་དེ་ལྟར་བཤད་བྱུང་།
དེ་ནས་ཁོང་གིས་མཚན་གང་ལ་སྐད་ཆ་བཤད་བྱུང་། རྨི་ལམ་ཞིག་དང་མཚུངས་
པར་ང་ཚོ་གཉིད་དུ་ཡུར་བའི་རྒྱལ་ས་ཝ་ཤིང་ཊོན་དང་དེ་བཞིན་ཝར་ཇིན་ནི་ཡ་
མངའ་སྡེའི་གྲོང་མཐའ་དག་བརྒྱུད་དེ་ལོག་ཅིང་། ཉི་ཤར་གྱི་སྐབས་སུ་ཨ་ཕོ་མ་ཋོག་
སི་གཙང་པོ་བརྒལ། ཆུ་ཚོད་བརྒྱད་པའི་སྟེང་དུ་ངའི་སྤུན་གྱི་སྒོ་འགྲམ་ལ་བསླེབས་
པ་རེད། དེ་ནས་དུས་ཚོད་འདིའི་རིང་ཡོངས་ལ་ཌིན་ནི་རང་གིས་མཐོང་ཚད་དང་།
རང་གིས་བཤད་ཚད། ང་ཚོ་བརྒྱུད་པའི་སྐབས་ཡོད་ཚད་ཀྱི་གནས་ཚུལ་ཡོད་ཚད་
ལ་ཧ་ཅང་དགའ་སྣང་ཆེན་པོ་སྐྱེས་འདུག ཁོང་ནི་ཡིད་ཆེས་ངོ་མ་ཞིག་གི་ཐོག་ནས་
རང་གི་མགོ་འཁོར་ཞིང་བླ་འཁྱམས་འདུག “ད་ནི་མི་སུ་ཞིག་གིས་ཀྱང་ང་ཚོ་ལ་
དཀོན་མཆོག་ཡོད་པ་མ་རེད་ཅེས་བཤད་མི་ཐུབ་པ་ནི་ཨ་ཅང་ཅང་རེད། ང་ཚོ་ནི་
ཆ་ལུགས་དང་རྣམ་པ་ཡོངས་སུ་རྫོགས་པ་ཞིག་བརྒྱུད་ཟིན་པ་རེད། སལ། ཁྱེད་ཀྱིས་
དྲན་གྱི་འདུག་གམ། ང་ཐོག་མར་ནེའུ་ཡོག་ལ་ཡོང་བའི་སྐབས་དེ་དྲན་གྱི་འདུག་
གམ། དེ་དུས་ངས་ཆ་ཌི་ ཁིང་ནས་ནི་ཆའི་རིང་ལུགས་སློབ་སྦྱོང་བྱེད་འདུན་བྱུང་བ་
རེད། དེ་ནས་ད་བར་དུ་དུས་ཇི་འདྲའི་རིང་པོ་འདས་པ་དེ་ཁྱེད་ཀྱིས་ཤེས་ཀྱི་འདུག་
གམ། ཚང་མ་འགྲིག་བསྡད་ཡོད་པ་རེད་ལ། དཀོན་མཆོག་ཡོད་པ་རེད། ང་ཚོས་
དུས་ཡུན་དེ་ཤེས་ཀྱི་ཡོད། གྷི་རིག་གི་དུས་སྐབས་ནས་བརྩིས་པའི་ཡོད་ཚད་ལ་ལུང་
བསྟན་ནོར་བསྡད་ཡོད་པ་རེད། ཁྱེད་ཀྱིས་ཐིག་རྩིས་རིག་པ་དང་ཐིག་རྩིས་རིག་
པའི་གཞུང་ལུགས་ཀྱི་བསམ་གཞིགས་བྱེད་སྟངས་དེའི་ཐོག་ནས་བསམ་བློ་གཏོང་
ཐུབ་ཀྱི་མ་རེད། དེ་ནི་ཡོད་ཚད་དེ་རེད།" ཁོང་གིས་རང་གི་མཛུབ་མོ་རྣམས་ཁུ་ཚུར་
གྱི་ནང་དུ་བཅུག་འདུག་ཅིང་། རླངས་འཁོར་དེ་ལམ་གྱི་ཐིག་ཤར་ལ་འབྱར་ཅིང་ཐད་
ཀར་བསྐྱོད། "དེ་ནས་དེ་ཙམ་ཞིག་མ་རེད། ད་དུང་ཁྱེད་དང་ངེད་གཉིས་ཀྱིས་དཀོན་
མཆོག་ཡོད་པ་ཤེས་པ་དེའི་སྐོར་ལ་ངས་འགྲེལ་བཤད་རྒྱག་པའི་དུས་ཚོད་ཡོད་མི་
ཐུབ་པ་དེ་ཡང་ངེད་གཉིས་ཀས་ཤེས་ཀྱི་ཡོད།" སྐབས་ཤིག་ལ་ངས་མི་ཚེའི་རྙོག་འཛིང་
གི་སྐོར་ལ་སྡུག་སྐད་བརྒྱབ་པ་ཡིན་ལ། དེ་ཡང་ངའི་ཁྱིམ་ཚང་འདི་ཇི་འདྲའི་དབུལ་
པོ་ཡིན་རབས་དང་། དབུལ་པོ་ཡིན་ཁར་བུ་མོ་ཞིག་ཀྱང་ཡོད་པའི་ལུ་སིལ་ལ་ངས་
རོགས་པ་བྱེད་འདོད་ཅི་ཙམ་ཡོད་རབས་བཤད་པ་ཡིན། "ལྟོས་དང་། རྙོག་འཛིང་དེ་
ཚོ་ནི་དཀོན་མཆོག་ཡོད་པ་སྟོན་པའི་སྤྱི་སྡོམ་གྱི་མིང་ཚིག་ཅིག་རེད། ད་དོན་དག་
ནི་བླ་འཁྱམས་ནས་འདུག་མི་རུང་བ་དེ་རེད། ང་མགོ་ཡོམ་འཁོར་འགྲོ་གི་འདུག"
ཁོང་གིས་རང་གི་མགོ་ལ་དམ་པོར་འཇུ་བཞིན་བཤད། ཁོང་རྩོམ་པ་པོ་དང་འཁྲབ་
མཁན་གྲགས་ཅན་གྷོ་རོ་ཆོ་ མག་སི་ཐ་མག་ལེན་དུ་འགྲོ་བ་དང་མཚུངས་པར་དེ་
འདྲའི་རླུང་འཚུབ་འཚུབ་ཅིག་དང་། ལྭ་བའི་སྟོད་ཐུང་གི་མཇུག་སྣེ་དེ་འཕུར་བཞིན་
ས་ལ་འབྱར་ནས་འགྲོ་བ་ཞིག་གི་ཚུལ་དུ་རླངས་འཁོར་ནས་ཕྱི་རོལ་ཏུ་བརྒྱུགས།
འོན་ཀྱང་ཁོ་ལ་ལྭ་བའི་སྟོད་ཐུང་གི་མཇུག་སྣེ་བསྣར་བ་དེ་མེད། “སལ། ཌེན་ཝར་
ནས་བཟུང་དོན་དག་མང་པོ། ཨོ། དོན་དག་དེ་ཚོའི་སྐོར་ལ་ངས་བསམ་བློ་བཏང་།
བསམ་བློ་བཏང་། ང་ནི་དུས་རྟག་ཏུ་བཅོས་བསྒྱུར་སློབ་གྲྭའི་ནང་བསྡད་པ་རེད། ང་ནི་
ན་གཞོན་གོ་མེད་ཅིག་དང་། ང་རང་གི་གོ་གནས་དེའི་སེམས་ཁམས་སྟོན་ཆེད་རླངས་
འཁོར་བརྐུ་བ་བརྒྱུད་ནས་རང་ཉིད་བསྟན་པ་རེད་ལ། དེ་ནི་ལྟད་མོའི་ཆེད་དུ་བྱས་
པའི་མགོ་སྟོང་གི་བྱ་བ་ཞིག་རེད། ད་ངེད་ཀྱི་བཙོན་ཁང་གི་དཀའ་ངལ་རྣམས་ནི་
ཧ་ལམ་ཐད་ཀར་དྲང་པོ་ཆགས་ཡོད་པ་རེད། ངས་ཤེས་ཚོད་ལྟར་བྱས་ན་ང་སླར་ཡང་
བཙོན་ཁང་ལ་ཁྱོན་ནས་འགྲོ་གི་མ་རེད། དེའི་ལྷག་མ་རྣམས་ནི་ངའི་ནོར་འཁྲུལ་མ་
རེད།” ང་ཚོས་ལམ་དུ་ཡོད་པའི་རླངས་འཁོར་རྣམས་ལ་རྡོ་འཕེན་པའི་བྱིས་པ་ཞིག་
བསྐྱུར་ནས་སོང་། “དེ་ལ་བསམ་བློ་ཐོངས་དང་།” ཌིན་གྱིས་བཤད། "ཉིན་མ་གཅིག་
ཁོང་གིས་རྡོ་འཕངས་ཏེ་མི་ཞིག་གི་རླངས་འཁོར་གྱི་མདུན་ཤེལ་གཅོག་གི་རེད་ལ། མི་
དེ་རླངས་འཁོར་བརྡབས་ནས་ཤི་གི་རེད། དེ་ནས་འདི་དག་ཚང་མ་བྱིས་པ་ཆུང་ཆུང་
དེའི་རྐྱེན་རྩ་ལ་བརྟེན་ཡོད་པ་རེད། ངས་ཅི་བཤད་པ་དེ་གོ་གི་འདུག་གམ། དཀོན་
མཆོག་ཡོད་མེད་ལ་རྩོད་པ་ཡོད་པ་མ་རེད། ལམ་ཁ་འདི་བརྒྱུད་ནས་ང་ཚོ་བསྐྱོད་
པ་ཡིན་ན། འུ་གཉིས་ཀྱི་དོན་དག་ཚང་མ་ལ་བདག་བྱེད་འགྲོ་གི་ཡོད་པ་དེ་ལ་ང་ལ་
བློ་དོགས་སྤུ་ཙམ་མེད་ལ། མཐའ་ན་ཁྱེད་ཀྱིས་རླངས་འཁོར་བསྐོར་སྐབས་ཁྱེད་
འཁོར་ལོ་ལ་སྐྲག་པ་དེ་ལ་ཡང་བདག་བྱེད་འགྲོ་གི་རེད།” (ང་རླངས་འཁོར་བསྐོར་
རྒྱུ་ལ་མི་དགའ་ཞིང་གཟབ་གཟབ་ནན་གྱིས་རླངས་འཁོར་བསྐོར་བ་ཡིན།) "དོན་
དག་དེ་རང་བཞིན་གྱིས་མཉམ་དུ་ཡོང་གི་རེད་ལ། ཁྱེད་རང་ལམ་ཁ་ནས་ཕར་ལྷུང་
གི་མ་རེད། ང་གཉིད་ཁུག་ཐུབ་ཀྱི་རེད། ད་དུང་ང་ཚོས་ཨ་མེ་རི་ཀ་ཤེས་ཀྱི་ཡོད། ང་
ཚོ་ནི་ཕ་ཡུལ་ལ་ཡོད། ང་ཨ་མེ་རི་ཀའི་ས་ཆ་གང་ཡིན་ལ་ཕྱིན་ནས་ང་ལ་འདོད་
པ་གང་ཡོད་པ་དེ་ལེན་ཆོག གང་ཡིན་ཟེར་ན། དེ་ནི་ས་ཆ་གང་དུ་ཡིན་ཡང་གཅིག་
པ་རེད་ལ། ངས་འགྲོ་བ་མི་ཞེས་པ་འདི་ཤེས་ཀྱི་ཡོད། ངས་ཁོང་ཅག་གིས་ཅི་བྱེད་པ་
ཤེས་ཀྱི་ཡོད། ང་ཚོས་གོ་ཤེས་བསམ་ཤེས་བྱས་ཏེ་ཕྱོགས་ཚང་མའི་ཧ་ལས་པའི་ཀྱག་
ཀྱོག་རྙོག་འཛིང་ཅན་དེའི་ཁྲོད་དུ་འགྲོ་གི་རེད།" ཁོང་གིས་བཤད་པ་དེའི་ནང་
དུ་ཁ་གསལ་པོ་གཅིག་ཀྱང་མེད་མོད། འོན་ཀྱང་ཁོང་གིས་ཅི་ཞིག་བཤད་རྩིས་བྱས་
པ་དེས་གང་ལྟར་ཡང་དག་པ་དང་གསལ་ལེ་བ་ཞིག་བཟོས་བྱུང་། ཁོང་གིས་"ཡང་
དག་པ་” ཞེས་པའི་ཚིག་འདི་ཡང་ཡང་བེད་སྤྱོད་བྱེད་ཅིང་། ངས་ཌིན་ནི་གསང་ཆོས་
ཉམས་ལེན་པ་ཞིག་ཏུ་འགྱུར་ཡོང་རྒྱུ་དེ་རྨི་ལམ་དུའང་རྨིས་མ་མྱོང་། འདི་དག་ནི་
ཁོང་གི་གསང་ཆོས་ཉམས་ལེན་རིང་ལུགས་ཀྱི་ཉིན་ཐོག་མ་རྣམས་རེད་ལ། འདིས་
ཁོང་ནི་རང་ཉིད་ཕྱིས་སུ་[གྲགས་ཅན་འཁྲབ་སྟོན་པ་དང་རྩོམ་པ་པོ་]སྐུ་ཞབས་ཌ་
བྷོལ་ཡུ་སི་ ཧྥིལད་སི་ལགས་ཀྱི་འཕགས་པའི་ཁྱད་ཆོས་ཁྱད་མཚར་བ་དང་རྙིང་ཧྲུལ་
ཡིན་པ་དེར་འཁྲིད་རྒྱུ་ཡིན་པ་རེད།
མཐའ་ན་ཉིན་དེའི་མཚན་མོར་ང་ཚོས་ནང་ཆས་རྣམས་རྒྱབ་ཏུ་བཞག་ནས་
སླར་བྱང་ཕྱོགས་ནེའུ་ཡོག་ལ་རྒྱུག་པའི་སྐབས་སུ་ངའི་ཨ་ནེ་ལགས་ཀྱིས་ཀྱང་ངོ་
མཚར་བའི་ཉན་འདོད་དེ་ཙམ་མེད་པ་ཞིག་དང་བཅས་ཁོང་ལ་མཉན་པ་རེད། ད་
ཆ་ངའི་ཨ་ནེ་ལགས་རླངས་འཁོར་དུ་ཡོད་ཅིང་། ཌིན་ནི་སན་ ཧྥ་རན་སི་སི་ཁོར་སྡོད་
སྐབས་ཀྱི་ཁོང་གི་ལས་ཀའི་སྐོར་བཤད་རྒྱུའི་ཐོག་བབས་སོང་། ང་ཚོས་ལྕགས་ལམ་
ར་སྐོར་རེ་བརྒྱུད་ནས་བསྐྱོད་ཐེངས་རེ་རེར་ཁོང་གིས་རྣམ་འགྱུར་སྟོན་པ་དང་བཅས་
མེ་འཁོར་འགོག་སྡོམ་ལས་ཀ་བ་དག་གིས་ཅི་ཞིག་བྱེད་པའི་ཞིབ་ཆ་རེ་རེ་ནས་བཤད་
ཅིང་། མཐའ་ན་སྐབས་ཤིག་ལ་ཁོང་རླངས་འཁོར་གྱི་ཕྱི་རོལ་ཏུ་མཆོངས་ནས་ཇི་ལྟར་
མེ་འཁོར་འགོག་སྡོམ་ལས་ཀ་བ་ཞིག་གིས་ཟུར་དུ་བསྡད་ནས་འཛོམས་མདོ་དེ་ནས་
འགྲོ་ཆོག་པའི་བརྡ་རྒྱག་སྟངས་ང་ལ་བསྟན་བྱུང་། ངའི་ཨ་ནེ་ལགས་རྒྱབ་ཀྱི་རྐུབ་
སྟེགས་ལ་ཕྱིན་ནས་གཉིད་ཁུག་སོང་། ཞོགས་པའི་ཆུ་ཚོད་བཞི་པའི་སྟེང་རྒྱལ་ས་ཝ་
ཤིང་ཊོན་དུ་ཌིན་གྱིས་སླར་ཡང་ཧྥི་རི་སི་ཁོར་ཡོད་པའི་ཁ་མེལ་ལ་རིན་བསྡུའི་ཁ་པར་
ཞིག་བཏང་སོང་། དེ་ནས་ཅང་མ་འགོར་བར་ང་ཚོ་ཝ་ཤིང་ཊོན་ནས་ཕྱིར་ཐོན་པ་དང་
དུས་མཚུངས་སུ་ཉེན་བརྡའི་དུང་སྒྲ་སྒྲོག་བཞིན་པའི་ཉེན་རྟོག་པའི་རླངས་འཁོར་
ཞིག་གིས་ང་ཚོའི་མདུན་བླངས་སོང་། ངོ་མ་བཤད་ན་ང་ཚོ་ནི་རྒྱུག་ཚད་སུམ་ཅུ་
ཙམ་གྱི་སྟེང་ན་འགྲོ་བཞིན་ཡོད་མེད་ལ་མ་ལྟོས་པར་ང་ཚོ་ལ་རྒྱུག་ཉེས་འཛིན་བྱང་
སྤྲད་སོང་། ཁ་ལི་ཧྥོར་ནི་ཡའི་རླངས་འཁོར་ཨང་བྱང་ཡོད་པ་དེས་བྱས་པ་རེད། “ཁྱེད་
ཅག་ཁ་ལི་ཧྥོར་ནི་ཡ་ནས་ཡོང་བ་ཡིན་པའི་རྒྱུ་མཚན་གྱིས་ཁྱེད་ཅག་གིས་ཅི་འདོད་
ལྟར་བརྒྱུགས་ཏེ་སོང་ཆོག་པར་འདོད་དམ།” ཉེན་རྟོག་པ་དེས་དྲིས།
ང་ཌིན་དང་ལྷན་དུ་ཉེན་རྟོག་པའི་ཅོག་ཙེ་ལ་ཕྱིན་ཏེ་ཉེན་རྟོག་པ་ལ་ང་ཚོ་ལ་
སྒོར་མོ་མེད་ལུགས་ཀྱི་འགྲེལ་བཤད་རྒྱག་ཐབས་བྱས་པ་ཡིན། ཁོང་ཚོས་གལ་སྲིད་ང་
ཚོས་སྒོར་མོ་ཐབས་འཚོལ་མ་བྱས་ཚེ། ཌིན་མཚན་མོ་དེར་བཙོན་ཁང་དུ་སྡོད་དགོས་
པ་རེད་ཅེས་བཤད་བྱུང༌། ངའི་ཨ་ནེ་ལ་སྒོར་མོ་བཅོ་ལྔ་ཡོད་པ་ནི་སྨོས་མ་དགོས། མོ་
ལ་ཁྱོན་བསྡོམས་སྒོར་མོ་ཉི་ཤུ་འདུག དེ་ནས་འདི་ནི་ངོ་མ་འགྲིག་འགྲོ་གི་རེད། དེ་
ནས་ངོ་མ་བཤད་ན་ང་ཚོས་ཉེན་རྟོག་པ་རྣམས་དང་རྩོད་པ་བྱེད་བཞིན་པའི་སྐབས་
དེར། ཉེན་རྟོག་པ་གཅིག་རླངས་འཁོར་རྒྱབ་ཏུ་བཏུམས་ནས་བསྡད་ཡོད་པའི་ངའི་
ཨ་ནེ་ལ་ལྟ་ཙམ་བྱེད་དུ་ཕྱིན་སོང་ལ། མོས་ཁོང་མཐོང་བ་རེད།
“སེམས་ཁྲལ་མ་བྱེད་ཨ། ང་ཇག་རོགས་བུད་མེད་ཅིག་མིན། གལ་སྲིད་ཁྱེད་
འདིར་ཡོང་ནས་རླངས་འཁོར་ལ་སྔོག་བཤེར་བྱེད་འདོད་ན། བྱེད་རྐྱང་གནང་རོགས་
གནང་། ང་ངའི་ཚ་བོ་དང་ལྷན་དུ་ཁྱིམ་ལ་ལོག་གི་ཡོད། དེ་ནས་ནང་ཆས་འདི་དག་
ནི་བརྐུས་པ་ཞིག་མིན། དེ་དག་ངའི་ཚ་མོའི་རེད་ལ། མོ་རང་ལ་བྱིས་པ་ཞིག་སྐྱེས་
ཙམ་ཡིན་པ་དང་། ཁང་པ་གསར་པ་ཞིག་ཏུ་སྤོར་གྱིན་ཡོད།" འདིས་གསང་ཉུལ་
བ་དེ་ཧོན་འཐོར་དུ་བཅུག་ཅིང་། ཁོང་སླར་ཡང་ཉེན་རྟོག་ལས་ཁུངས་ལ་ཕྱིན་སོང་།
ངའི་ཨ་ནེ་ལགས་ཀྱིས་ཌིན་གྱི་ཆེད་དུ་སྒོར་མོ་དེ་སྤྲོད་དགོས་རྒྱུ་རེད་ལ། དེ་མིན་ང་
ཚོ་ཝ་ཤིང་ཊོན་དུ་འགག་ནས་སྡོད་རྒྱུ་རེད་ལ། ང་ལ་ཁ་ལོ་པའི་ལག་ཁྱེར་མེད། ཌིན་
གྱིས་སྒོར་མོ་དེ་ཕྱིར་སྤྲོད་རྒྱུ་ཡིན་ཞེས་ཁས་ལེན་བྱས་སོང་། ངའི་ཨ་ནེ་ལགས་ལ་ཡིད་
ཚིམ་པའི་ཡ་མཚན་པ་ཞིག་བྱུང་བ་ནི་ཌིན་གྱིས་ལོ་གཅིག་དང་ཕྱེད་ཀ་ཏག་ཏག་གི་
རྗེས་ལ་དངུལ་དེ་ཏག་ཏག་སྤྲད་སོང་། ངའི་ཨ་ནེ་ལགས་ནི་ཡིད་སྐྱོ་བའི་འཇིག་
རྟེན་འདིའི་ནང་འཁོར་བའི་བུད་མེད་བཀུར་འོས་པ་ཞིག་རེད་ལ། མོས་འཇིག་རྟེན་
འདི་ཡག་པོ་ཤེས་ཀྱི་ཡོད་པ་རེད། མོས་ང་ཚོ་ལ་ཉེན་རྟོག་པ་དེའི་སྐོར་བཤད་དོན།
"ཁོང་ཤིང་སྡོང་ཞིག་གི་རྒྱབ་ཏུ་ཡིབ་ནས་ང་སུ་དང་འདྲ་པོ་ཡོད་པ་ལ་ལྟ་ཐབས་བྱེད་
ཀྱི་འདུག ངས་ཁོང་ལ་ལབ་པ་ཡིན། ཁྱེད་ལ་འདོད་པ་ཡོད་ན་རླངས་འཁོར་ལ་སྔོག་
བཤེར་བྱེད་རོགས་ལབ་པ་ཡིན། ང་ལ་ངོ་ཚ་དགོས་པ་ཅི་ཡང་མེད།” མོས་ཌིན་ལ་ངོ་
ཚ་དགོས་པའི་དོན་ཞིག་ཡོད་པ་དང༌། དེ་མཚུངས་སུ་ཌིན་དང་མཉམ་དུ་འགྲོགས་
པའི་རྐྱེན་ལ་བརྟེན་ནས་ང་ལ་ཡང་དེ་འདྲ་ཞིག་ཡོད་པ་དེ་ཤེས་ཀྱི་ཡོད་ལ། ཌིན་དང་
ངེད་གཉིས་ཀྱིས་སེམས་སྡུག་པོའི་ངང་ནས་ངོས་ལེན་བྱས་པ་ཡིན།
ངའི་ཨ་ནེ་ལགས་ཀྱིས་ཐེངས་ཤིག་ལ། ཇི་སྲིད་ཕོ་ཁྱོ་ག་རྣམས་ཀྱིས་རང་རང་
གི་བུད་མེད་རྣམས་ཀྱི་རྐང་པར་ཕྱག་འཚལ་ཏེ་དགོངས་དག་མ་ཞུས་པ་དེ་སྲིད་དུ།
འཇིག་རྟེན་འདིར་ཞི་བདེ་ཞིག་གཏན་ནས་ཡོང་གི་མ་རེད་ཅེས་བཤད་མྱོང་། འོན་
ཀྱང་ཌིན་གྱིས་འདི་ཤེས་འདུག་ལ། ཁོང་གིས་འདི་ཐེངས་མ་མང་པོར་བཤད་བྱུང་།
“ངས་ཞུ་སྐུལ་བྱས་པ་ཡིན། ངས་མེ་རི་ལུ་ལ་རྩོད་ཉོག་དེ་ཚོ་ཚང་མ་ཕར་གཡུགས་
ནས། ངེད་གཉིས་བར་གྱི་དུས་གཏན་གྱི་བརྩེ་དུང་ཡང་དག་པའི་ཞི་འཇམ་གྱིས་ཕན་
ཚུན་གོ་ཤེས་ཡག་པོ་ཞིག་ཡོང་རྒྱུར་ཞུ་སྐུལ་བྱས་པ་ཡིན། མོས་འདི་ཤེས་ཀྱི་འདུག་ལ།
མོའི་སེམས་ནི་དོན་ཞིག་གི་སྒང་ལ་འཁྱོགས་འདུག མོ་ང་ལ་སེམས་ཤོར་འདུག ང་
མོ་ལ་ཅི་ཙམ་དགའ་བ་དེ་མོས་ཤེས་ཀྱི་མི་འདུག མོས་ངའི་ལས་ངན་གྱི་ཆག་སྒོ་
དེ་སྒྲིག་བཞིན་འདུག"
"དོན་དག་ངོ་མ་ནི་ང་ཚོས་རང་གི་བུད་མེད་དེ་ཤེས་ཀྱི་མི་འདུག ང་ཚོས་ཁོང་
ཅག་ལ་ཉེས་འགེལ་བྱེད། དེ་དག་ནི་ང་ཚོའི་ནོར་འཁྲུལ་རེད།" ངས་དེ་ལྟར་ལབ་པ་
ཡིན།
"འོན་ཀྱང་དེ་ནི་དེ་འདྲའི་ལས་སླ་བོ་ཞིག་མ་རེད།" ཌིན་གྱིས་ཉེན་བརྡ་བརྒྱབ།
"ཞི་བདེ་ནི་གློ་བུར་དུ་ཡོང་གི་རེད་ལ། ང་ཚོས་དེ་ཡོང་དུས་ཤེས་ཀྱི་ཡོད་པ་མ་རེད།
གོ་སོང་ངམ། ཁོ་རེ།” ཌིན་གྱིས་ཨུ་ཚུགས་དང་སྐྱོ་ཉམས་དང་བཅས་རླངས་འཁོར་
དེ་ནེའུ་ཇར་ཛིའི་མངའ་སྡེའི་ནང་དུ་དེད་ཅིང་། སྐྱ་རེངས་ཀྱི་སྐབས་སུ་ཁོང་རྒྱབ་ཏུ་
གཉིད་ཁུག་པའི་དུས་སུ་ངས་ཕ་ཋེར་སོན་གྲོང་ཁྱེར་དུ་བསྐོར་བ་ཡིན། ང་ཚོ་ཞོགས་
པའི་ཆུ་ཚོད་བརྒྱད་པའི་སྟེང་ཁྱིམ་ལ་འབྱོར་བྱུང་ལ། མེ་རི་ལུ་དང་ཨེ་ཌི་ ཌན་ཁེལ་
གཉིས་ཀྱིས་ཐལ་ཕོར་ནས་དུད་སྣེ་འཐེན་བཞིན་གཡས་གཡོན་དུ་འཁོར་བསྡད་
འདུག ཌིན་དང་ང་ཚོ་ཐོན་པ་ནས་བཟུང་སྟེ་ཁོང་ཚོས་ཁ་ལག་གཅིག་ཀྱང་ཟས་མི་
འདུག ངའི་ཨ་ནེ་ལགས་ཀྱིས་ཟ་ཆས་ཉོས་ཤིང་ཧ་ལས་པའི་ཞོགས་ཇ་ཞིག་བཟོས་
བྱུང་།

ལེའུ་བཞི་པ།

ད་ནི་ནུབ་ཕྱོགས་པ་གསུམ་གྱིས་མན་ཧ་ཋན་གྲོང་ཁྱེར་རང་དུ་སྡོད་ཤག་ཅིག་འཚོལ་
རྒྱུའི་དུས་ལ་བབས་པ་རེད། ཡོག་ཅེས་པའི་ལམ་ཆེན་སྟེང་ན་ཁར་ལོ་ལ་སྡོད་ཤག་
ཅིག་ཡོད་ཅིང་ཁོང་ཚོ་དགོང་མོ་དེ་ལ་དེར་སྤོར་རྒྱུ་རེད། ཌིན་དང་ངེད་གཉིས་ཉིན་
གང་ལ་གཉིད་པ་རེད་ལ། ༡༩༤༨ ལོའི་གནམ་གང་གི་དགོང་མོར་ཁ་བ་ཆེན་པོ་ཞིག་
གིས་བསུས་པ་དང་དུས་མཚུངས་སུ་ང་ཚོ་གཉིད་སད། ཨེ་ཌི་ ཌན་ཁེལ་ནི་ངའི་
སྟབས་བདེའི་རྐུབ་སྟེགས་སྟེང་དུ་བསྡད་ནས་ལོ་སྔོན་མའི་ལོ་སར་སྐོར་བཤད་ཀྱིན་
འདུག "ང་ཆི་ཁ་གོ་ལ་ཡོད་ལ་ང་སྤྲང་པོ་སྤྲང་ནག་ཡིན། ང་ནོར་ཐ་ ཁ་ལར་ཁི་ཞེས་
པའི་ལམ་ཁའི་སྟེང་གི་མགྲོན་ཁང་གི་སྡོད་ཤག་དེའི་སྒེའུ་ཁུང་འགྲམ་དུ་བསྡད་ཡོད།
དེ་ནས་འོག་ཁང་ན་ཡོད་པའི་བག་ལེབ་བསྲེགས་ཁང་ནས་དྲི་མ་ཆེས་ཞིམ་ཤོས་དེ་
ངའི་སྣ་ལ་མཆེད་ཡོང་སོང་། ང་ལ་སྐར་མ་གང་ཡང་མེད་མོད་ང་འོག་ཁང་ལ་ཕྱིན་
ནས་བུ་མོ་དེ་ལ་སྐད་ཆ་བཤད་པ་ཡིན། མོས་ང་ལ་བག་ལེབ་ཅིག་དང་འཚིག་ཇའི་
མངར་ཟས་ཤིག་རིན་མེད་དུ་སྤྲད་བྱུང་། ང་ཚུར་རང་གི་སྡོད་ཤག་ཏུ་ལོག་ཅིང་དེ་དག་
ཟོས་པ་ཡིན། མཚན་གང་ལ་ང་རང་གི་སྡོད་ཤག་ཏུ་བསྡད་པ་ཡིན། ཐེངས་ཤིག་ཡུ་ཋ་
མངའ་སྡེའི་ཧྥར་མིང་ཁཱོན་གྲོང་ཁྱེར་དུ་ང་ཨེ་ཌི་ ཝོལ་དང་མཉམ་དུ་ལས་ཀ་ལ་ཕྱིན་
པ་ཡིན། ཁྱེད་ཀྱིས་ཌེན་ཝར་གྲོང་ཁྱེར་དུ་ཡོད་པའི་རྩྭ་ཐང་བདག་པོའི་བུ་ཨེ་ཌི་ ཝོལ་
ངོ་ཤེས་ཀྱི་རེད། ང་ངའི་ཉལ་སའི་ནང་ལ་ཡོད་ཅིང་གློ་བུར་དུ་ཟུར་དེ་ན་འོད་ཀྱི་ཕྲེང་
བས་མཐའ་བསྐོར་བའི་ངའི་ཨ་མ་ཤི་བོ་དེ་ལངས་བསྡད་པ་མཐོང་བྱུང་ལ། ངས་
'ཨ་མ་' ཞེས་ལབ་པ་དང་། མོ་ཡལ་སོང་། ང་ལ་རྟག་པར་འཁྲུལ་སྣང་ཡོང་གི་ཡོད།"
ཨེ་ཌི་ ཌན་ཁེལ་གྱིས་མགོ་བོ་ལྕོག་བཞིན་དེ་ལྟར་བཤད།
“ཁྱེད་ཀྱིས་གྷ་ལ་ཋི་ཡའི་སྐོར་ལ་ཅི་ཞིག་བྱེད་རྒྱུ་ཡིན།"
"ཨོ། ང་ཚོ་ནེའུ་ ཨོར་ལེན་སི་གྲོང་ཁྱེར་ལ་སླེབས་དུས་ང་ཚོས་ལྟ་ཆོག ཁྱེད་
ཀྱིས་དེ་ལྟར་མི་བསམས་སམ། ཨང་།" ཁོང་བསླབ་བྱའི་ཆེད་དུ་ང་ལ་ཁ་འཁོར་མགོ་
བརྩམས་སོང་། ཌིན་གཅིག་པུ་ཁོང་ལ་འདང་ངེས་པ་ཞིག་མ་རེད། འོན་ཀྱང་ཁོང་
ནི་གྷ་ལ་ཋི་ཡ་ལ་བརྩེ་དུང་ཆགས་ཟིན་ཡོད་ལ། དེའི་སྐོར་ལ་བསམ་བློ་གཏོང་བཞིན་
ཡོད།
“ཁྱེད་ཀྱིས་ཁྱེད་རང་ལ་ཅི་ཞིག་བྱེད་རྩིས་ཡོད།" ངས་དྲིས་པ་ཡིན།
“ངས་མི་ཤེས།” ཁོང་གིས་བཤད། “ང་ནི་ཅི་ཞིག་བྱུང་བ་དེའི་མཉམ་དུ་འགྲོ ང་མི་
ཚེ་ལ་སྤྲོ་སྣང་ཡོད།" ཁོང་གིས་ཌིན་གྱི་ཚིག་གྲུབ་ཀྱི་རྗེས་སུ་འབྲངས་ཏེ་དེ་དག་བསྐྱར་
ཟློས་བྱས་སོང་། ཁོང་ལ་ཁ་ཕྱོགས་ཤིག་ཡོད་པ་མ་རེད། ཁོང་གིས་ཆི་ཁ་གོ་གྲོང་ཁྱེར་
གྱི་མཚན་མོ་དེ་དང་། ཁེར་རྐྱང་གི་སྡོད་ཤག་དེའི་ནང་གི་འཚིག་ཇའི་མངར་ཟས་ཚ་
པོ་དེའི་སྐོར་རྗེས་དྲན་བྱེད་བཞིན་བསྡད་སོང་།
ཕྱི་རོལ་ན་ཁ་བ་འཚུབ་བཞིན་འདུག ནེའུ་ཡོག་ན་སྟོན་མོ་ཆེན་པོ་ཞིག་ང་ཚོའི་
ལག་སྣེ་ན་ཡོད་ལ། ང་ཚོ་ཚང་མ་འགྲོ་རྒྱུ་ཡིན། ཌིན་གྱིས་ཁོང་གི་དོ་སྒམ་ཆག་ཏོ་དེ་
བདག་བྱས་ནས་རླངས་འཁོར་དུ་བཞག་སོང་། དེ་ནས་ང་ཚོ་ཚང་མ་དགོང་མོ་གལ་
ཆེན་དེའི་ཆེད་དུ་ཐོན་པ་ཡིན། བདུན་ཕྲག་རྗེས་མའི་ནང་ངའི་སྤུན་ངའི་ཨ་ནེ་ལ་
ལྟ་སྐོར་བྱེད་དུ་ཡོང་རྒྱུ་ཡིན་པའི་བསམ་བློ་དེ་ལ་བརྟེན་ནས། ངའི་ཨ་ནེ་ལགས་
ནི་སྐྱིད་བསྡད་འདུག མོ་ཚགས་པར་དང་མཉམ་དུ་བསྡད་ཅིང་། ཋེམ་ སི་ཁི་ཝེར་
བཞི་མདོ་ནས་གཏོང་བའི་གནམ་གང་དགོང་མོའི་མཚན་དཀྱིལ་གྱི་རྒྱང་བསྒྲགས་ལ་
བསྒུགས་ནས་བསྡད་འདུག ང་ཚོ་འཁྱག་དར་གྱི་སྟེང་དུ་འདྲེད་བཞིན་ནེའུ་ཡོག་ལ་
བརྒྱུགས་པ་ཡིན། ང་ནི་ཌིན་གྱིས་རླངས་འཁོར་བསྐོར་སྐབས་སྐྲག་སྣང་ཁྱོན་ནས་
མི་འདུག ཁོང་གིས་རླངས་འཁོར་དེ་གནས་སྟངས་གང་འདྲ་ཞིག་གི་འོག་ཏུའང་
སྟངས་འཛིན་བྱེད་ཐུབ། རླུང་འཕྲིན་དེ་བསྐྱར་བཟོ་བྱས་ཟིན་ཡོད་ལ། ད་ཆ་མཚན་
མོའི་རིང་ལ་ང་ཚོར་ངར་ལྡུད་རྒྱུར་བྷབ་ཅེས་པའི་རོལ་དབྱངས་རྒོད་པོ་རྣམས་ཡོད།
ངས་འདི་དག་ཚང་མས་གང་ཞིག་ལ་འཁྲིད་བཞིན་པ་དེ་མི་ཤེས་ལ། ང་ལ་ཁྱད་པར་
གང་ཡང་མེད།
སྐབས་དེ་ཙམ་ཞིག་ལ་དོན་ཁྱད་མཚར་ཞིག་གིས་ང་ལ་གཙེས་མགོ་བརྩམས་
སོང་། དེ་ནི་འདི་རེད། ངས་ཅིག་བརྗེད་ཡོད་པ་རེད། ཌིན་མ་སླེབས་གོང་དེ་ལ་ངས་ 
དོན་དག་ཅིག་ལ་ཐག་གཅོད་བྱེད་གྲབས་ཡོད། ད་ནི་ཐག་གཅོད་དེ་ངའི་སེམས་ནས་
གསལ་ཐིང་ངེར་བསྐྲད་ཚར་འདུག་མོད། ད་དུང་ངའི་སེམས་ཀྱི་རྩེ་མོ་ན་ལུས་འདུག
ངས་མཛུབ་མོས་སེ་གོལ་གཏོགས་བཞིན་དེ་དྲན་ཐུབ་པའི་འབད་བརྩོན་བྱས་པ་
ཡིན། མཐའ་ན་ངས་དེའི་སྐོར་བཤད་པ་ཡིན། དེ་ནས་མཐའ་ན་ངས་དེ་ནི་ཐག་གཅོད་
ངོ་མ་ཞིག་ཡིན་ནམ་ཡང་ན་ངས་བརྗེད་པར་གྱུར་པའི་བསམ་བློ་ཙམ་ཞིག་ཡིན་
པའང་བཤད་ཐུབ་ཀྱི་མི་འདུག དེས་ང་ལ་གཙེས་ཤིང་ང་ལ་མཚར་སྣང་སྐྱེ་རུ་བཅུག་
ལ་ཡིད་སྐྱོ་རུ་བཅུག དེ་ནི་དུར་གོས་གོན་པའི་འགྲུལ་བཞུད་པ་ཞིག་ལ་འབྲེལ་བ་
ཡོད། ཐེངས་ཤིག་ཁར་ལོ་ མག་སི་དང་ངེད་གཉིས་རྐུབ་སྟེགས་གཉིས་ཀྱི་སྟེང་ཁ་སྤྲོད་
དུ་པུས་མོ་དང་པུས་མོ་སྦྱར་ཏེ་མཉམ་དུ་བསྡད་ཅིང་། ངས་ཁོ་ལ་ང་ལ་བྱུང་བའི་རྨི་
ལམ་ཞིག་བཤད་ཅིང་། དེ་ནི་ཨ་རབ་ཀྱི་མི་ཁྱད་མཚར་བ་ཞིག་གིས་བྱེ་ཐང་དུ་ང་དེད་
ནས་ཡོང་བ་དང་། ངས་དེ་ལས་གཡོལ་ཐབས་བྱས་མོད། མཐའ་མ་དེར་ང་རང་“སྲུང་
སྐྱོབ་ཅན་གྱི་གྲོང་ཁྱེར་”དེར་མ་འབྱོར་གོང་ཙམ་ལ་ཁོང་གིས་ངའི་རྗེས་ཆོད་པ་རེད།
“འདི་སུ་རེད།” ཁར་ལོས་དྲིས་པ་རེད། ང་ཚོས་དེའི་སྐོར་ལ་བསམ་གཞིགས་བྱས་པ་
ཡིན། ངས་དེ་ནི་དུར་གོས་གོན་པའི་ང་རང་ཉིད་ཡིན་པའི་བསམ་ཚུལ་བཏོན་པ་ཡིན།
དེ་ནི་འདི་མ་རེད། དོན་ཞིག་གམ་མི་ཞིག ཡང་ན་བླ་སྲོག་གང་རུང་ཞིག་གིས་ང་ཚོ་
ཚང་མ་མི་ཚེའི་བྱེ་ཐང་གི་ཁྲོད་དུ་དེད་ནས་འགྲོ་ཞིང་། ང་ཚོ་ལྷ་ཡུལ་ལ་མ་སླེབས་
གོང་དེར་ང་ཚོའི་རྗེས་ཆོད་རྒྱུའི་ལམ་ལ་ཞུགས་འདུག ད་ངས་དེ་ལ་སླར་ཡང་བསམ་
བློ་བཏང་བ་ཡིན་ན། རང་བཞིན་གྱི་ཆ་ནས་འདི་ནི་འཆི་བ་ཉིད་རེད། ལྷ་ཡུལ་
གྱི་སྔོན་དེར་འཆི་བས་ང་ཚོའི་རྗེས་ཆོད་ཀྱི་རེད། ང་ཚོ་གསོན་པའི་ཉི་མ་རྣམས་ཀྱི་
རིང་ལ་ང་ཚོས་རེ་འདོད་ཆེན་པོ་བྱེད་ཅིང་། དེས་ང་ཚོར་ཤུགས་རིང་འདོན་པ་དང་།
འཁུན་སྒྲ་སྒྲོག་ཏུ་འཇུག་ཅིང་། ཡིད་དུ་འོང་བ་དང་ཞེ་མེར་བ་སོགས་སྣ་ཚོགས་
ཉམས་སུ་མྱོང་འཇུག་པའི་དོན་གཅིག་ནི། ཕལ་ཆེར་ཨ་མའི་མངལ་གྱི་སྐབས་སུ་
ཉམས་སུ་མྱོང་བའི་བདེ་བ་ཆེན་པོ་ཞིག་བརླག་ཟིན་པ་དེའི་དྲན་པ་ཉིད་ཡིན་ལ།
དེ་ཉིད་འཆི་བའི་སྐབས་སུ་བསྐྱར་བསྐྲུན་བྱེད་རྒྱུ་ལས་ལམ་ཁ་གཞན་མེད་པ་རེད།
(འོན་ཀྱང་ང་ཚོ་འདི་ངོས་ལེན་བྱེད་རྒྱུར་མི་དགའ་བ་རེད།) འོན་ཀྱང་སུ་ཞིག་ཤི་ན་
འདོད། ལས་རིམ་གྱི་བྲེལ་བ་ཆེ་བའི་སྐབས་སུ་ངའི་སེམས་ཀྱི་གཏིང་ཞིག་ནས་འདིའི་
སྐོར་ལ་བསམ་བློ་གཏོང་བཞིན་བསྡད་པ་ཡིན། ངས་འདི་ཌིན་ལ་བཤད་པ་ཡིན་ལ།
ཁོང་གིས་དེ་མ་ཐག་ཏུ་འདི་ནི་འཆི་བ་ཡང་དག་པ་ཞིག་ལ་རེ་སྨོན་བྱེད་པ་ཙམ་ཞིག་
ཡིན་པར་ངོས་འཛིན་བྱས་སོང་། ང་ཚོ་ཚང་མས་གསོན་པའི་མི་ཚེ་འདིའི་ནང་སླར་
ཡང་དེ་ལ་འབྲེལ་བ་བྱེད་དགོས་པ་གང་ཡང་མེད་པའི་རྒྱུ་མཚན་དེ་ནི་ངོ་མ་ཡིན་
པའི་རྐྱེན་གྱིས། གཞི་ནས་ངས་ཁོང་ལ་མོས་མཐུན་བྱས་པ་ཡིན།
ང་ཚོ་ནེའུ་ཡོག་གི་ངའི་གྲོགས་པོའི་ཤོག་ཁག་དེ་འཚོལ་དུ་ཕྱིན་པ་ཡིན། འདི་
ནའང་མེ་ཏོག་སྨྱོ་འཚུབ་བེ་དག་བཞད་འདུག ང་ཚོ་ཐོག་མར་ཋོམ་ སེའི་བྷུ་རུག་གི་
ཁང་པར་ཕྱིན་པ་ཡིན། ཋོམ་ནི་སེམས་ངལ་ཅན་ཞིག་དང་ལྟ་བཟོ་དོད་པོ། ཡིད་དུ་
འོང་བ། སེར་སྣ་མེད་མཁན། མགུ་སླ་པོ་ཞིག་བཅས་ཡིན་ལ། མཚམས་རེ་ལན་རེ་
ཙམ་ལ་ཁོང་ལ་གློ་བུར་དུ་སེམས་ཁོང་དུ་ཆུད་པ་འཕྱུར་ཡོང་བ་རེ་ཡོད་ཅིང་། མི་སུ་
ལའང་ཚིག་གཅིག་ཀྱང་མ་བཤད་པར་ཕྱིར་རྒྱུགས་འགྲོ་གི་རེད། མཚན་མོ་འདི་ལ་
ཁོང་ཧ་ཅང་སྐྱིད་འདུག “སལ། ཁྱེད་ཀྱིས་དངོས་གནས་ཡ་མཚན་ཆེ་བའི་མི་འདི་
དག་གང་ཞིག་ནས་རྙེད་བྱུང་། ངས་འདི་དག་དང་མཚུངས་པའི་མི་ཞིག་གཏན་ནས་
མཐོང་མ་མྱོང་།”
"ངས་འདི་ཚོ་ནུབ་ཕྱོགས་ནས་རྙེད་བྱུང་།"
ཌིན་ལ་རང་གི་སྣང་བ་སྐྱིད་སྐྱིད་བསླེབས་འདུག ཁོང་གིས་ཇེ་ཛི་གཞས་འཁོར་
ཞིག་སྒྲ་སྒམ་དུ་བཞག་ཅིང༌། མེ་རི་ལུ་ལ་འཇུས་ཏེ་དམ་པོར་བཟུང་། རོལ་དབྱངས་
ཀྱི་འདེགས་འཇོག་དང་བསྡོངས་ནས་མོ་ལ་འབྱར་ནས་འཕར་ལྡིང་བྱས། མོས་ཀྱང་
དེ་མ་ཐག་ཏུ་ཕྱིར་འཕར་ལྡིང་བྱས། དེ་ནི་བརྩེ་དུང་ངོ་མའི་བྲོ་འཁྲབ་པ་ཞིག་རེད། ཨི་
ཡན་ མག་ཨར་ཐར་རང་གི་ཤོག་ཁག་ཆེན་པོ་དང་ལྷན་དུ་བསླེབས་བྱུང་། ལོ་སར་
གྱི་གཟའ་མཇུག་དེ་མགོ་བཙུགས་སོང་ལ། མཚན་གསུམ་དང་ཉིན་གསུམ་གྱི་རིང་
མུ་མཐུད་པ་རེད། ཤོག་ཁག་ཆེན་པོ་དེ་ཧད་སོན་རླངས་འཁོར་གྱི་ནང་དུ་འཛུལ་
ཞིང་། གངས་ཀྱིས་གཡོགས་པའི་ནེའུ་ཡོག་གི་ལམ་ཁ་རྣམས་སུ་འདྲེད་ཞོར་སྟོན་མོ་
གཅིག་ནས་སྟོན་མོ་གཞན་ལ་ཕྱིན་པ་རེད། ངས་སྟོན་མོ་ཆེ་ཤོས་དེ་ལ་ལུ་སིལ་དང་
མོའི་སྲིང་མོ་གཉིས་འཁྲིད་པ་ཡིན། ལུ་སིལ་གྱིས་ཌིན་དང་མེ་རི་ལུ་མཐོང་སྐབས་
མོའི་གདོང་ཇེ་ནག་ལ་ཕྱིན་སོང་ལ། ཁོང་ཚོས་ང་ལ་བླུགས་པའི་སྨྱོ་འཚུབ་འཚུབ་
དེ་མོས་ཚོར་བ་རེད།
"ཁྱེད་ཁོང་ཅག་དང་ལྷན་དུ་ཡོད་དུས་ང་ཁྱེད་ལ་དགའ་གི་མི་འདུག་"
"ཨོ། དེ་ནི་འགྲིག་གི་རེད། དེ་ནི་སྣང་བ་སྐྱིད་སྐྱིད་ཙམ་ཞིག་རེད། མི་ཚེ་ཐེངས་
མ་གཅིག་རེད། ང་ཚོས་དུས་ཚོད་སྐྱིད་པོ་གཏོང་གི་ཡོད།
"མ་རེད། འདི་སེམས་སྐྱོ་བ་ཞིག་རེད། ང་དེ་ལ་དགའ་གི་མི་འདུག"
དེ་ནས་མེ་རི་ལུ་ཡིས་ང་ལ་ཆགས་པ་སྤྱོད་མགོ་བཙུགས་སོང་། མོས་བཤད་ན་
ཌིན་ནི་ཁ་མེལ་དང་མཉམ་དུ་སྡོད་དུ་འགྲོ་རྒྱུ་རེད་ལ། ང་ཁོ་མོ་དང་ལྷན་དུ་འགྲོ་
རྒྱུར་འདོད་པ་ཡོད་ཟེར། "ང་ཚོ་ལྷན་དུ་སན་ ཧྥ་རན་སི་སི་ཁོ་གྲོང་ཁྱེར་ལ་ལོག་
འགྲོ ང་ཚོ་མཉམ་དུ་སྡོད་ཀྱི་ཡིན་ལ། ང་ནི་ཁྱེད་རང་ལ་བུ་མོ་བཟང་མོ་ཞིག་བྱེད་
ཀྱི་ཡིན།” འོན་ཀྱང་ངས་ཌིན་ནི་མེ་རི་ལུ་ལ་དགའ་བ་ཤེས་ཀྱི་ཡོད་ལ། ལུ་སིལ་
ལ་ཕྲག་དོག་སློང་ཆེད་མེ་རི་ལུ་ཡིས་འདི་ལྟར་བྱེད་ཀྱི་ཡོད་པའང་ངས་ཤེས་ཀྱི་ཡོད།
ང་ལ་དེ་དག་ལས་ཅི་གང་ཡང་མི་དགོས། དེ་ལྟ་ནའང་ང་ནི་སྙིང་སྡུག་སྐྲ་སེར་མ་
འདི་ལ་སེམས་ཤོར་བྱུང་། མེ་རི་ལུ་ཡིས་ང་ཟུར་ཞིག་ལ་དེད་ནས་ཆགས་པའི་འདོད་
པ་བསྟན་ཅིང་། བཙན་གྱིས་ང་ལ་འོ་བསྐྱལ་བ་དེ་ལུ་སིལ་གྱིས་མཐོང་སྐབས། མོས་
ཌིན་གྱིས་ཕྱི་རོལ་གྱི་རླངས་འཁོར་ནང་དུ་འགྲོ་ཞེས་པའི་སྐུལ་མ་དེ་དང་ལེན་བྱས་
སོང་། འོན་ཀྱང་ཁོང་ཚོས་སྐད་ཆ་ཙམ་བཤད་ནས་བསྡད་ཅིང་། ངས་རླངས་འཁོར་
གྱི་འཐེན་སྒམ་དུ་བཞག་ཡོད་པའི་ལྷོ་ཕྱོགས་ཀྱི་ཟླ་འོད་ཅེས་པའི་ཆང་དཀར་དེ་ཅུང་
ཟད་འཐུང་སོང་། ཡོད་ཚད་འདྲེས་པར་གྱུར་ཅིང་ཚང་མ་བཤིག་འགྲོ་གི་འདུག
ངས་ལུ་སིལ་དང་འབྲེལ་བ་བྱས་པ་དེ་ཧ་ཅང་ཡུན་རིང་པོར་མི་གནས་པ་དེ་ཤེས་
ཀྱི་ཡོད། མོས་ང་ནི་མོའི་འདོད་པ་ལྟར་ཡོང་ན་འདོད། མོ་ནི་རང་ལ་སྡུག་པོ་གཏོང་
མཁན་གྱི་གྲུ་ཁའི་དོ་པོ་བ་ཞིག་ལ་གཉེན་བསྡེབས་ཡོད། གལ་སྲིད་མོ་རང་ཁྱོ་ག་དེ་
དང་བཟའ་འཐོར་བྱས་པ་ཡིན་ན། ང་མོ་ལ་གཉེན་སྒྲིག་རྒྱུ་དང་མོའི་ཕྲུ་གུ་བུ་མོ་
དེ་ཡང་ལེན་རྒྱུ་བཅས་ཚང་མ་ལ་འདོད་པ་ཡོད། འོན་ཀྱང་མཐའ་ན་བཟའ་འཐོར་
བྱེད་རྒྱུ་ལའང་འདང་ངེས་པའི་སྒོར་མོ་མེད་ཅིང་། དོན་དག་ཚང་མ་རེ་བ་བྲལ་བ་
ཞིག་རེད་ལ། དེ་ཙམ་དུ་མ་ཟད། ལུ་སིལ་གྱིས་ང་ཅི་འདྲ་ཡིན་པ་གཏན་ནས་ཤེས་ཀྱི་
མ་རེད་ལ། གང་ཡིན་ཟེར་ན་ང་ནི་དོན་དག་ཆེས་མང་པོ་ལ་དགའ་ཞིང༌། ང་ཧ་ཅང་
མགོ་འཐོམས་ནས་ཡོད། ང་ཐང་ཆད་ནས་རོ་མ་ཆགས་བར་དུ་ནམ་མཁའ་ནས་
འཛགས་བཞིན་པའི་སྐར་མ་གཅིག་ནས་གཞན་ཞིག་ལ་རྒྱུག་བཞིན་སེམས་གཡེང་
ཞིང་མགོ་ཡོམ་འཁོར་ཏེ་བསྡད་ཡོད། འདི་ནི་མཚན་མོ་དེ་རེད་ལ། དེས་ཁྱེད་ལ་ཅི་
ཞིག་བྱེད་ཀྱི་འདུག ང་ལ་ནི་ང་རང་གི་མགོ་འཐོམས་དེ་མ་གཏོགས་གཞན་སུ་གང་
ལ་ཅི་གང་ཡང་འབུལ་རྒྱུ་མེད།
སྟོན་མོ་རྣམས་ནི་ཧ་ལས་པའི་ཆེན་པོ་འདུག ནུབ་ཀྱི་སྲང་ལམ་དགུ་བཅུ་གོ་
གྲངས་སྟེང་གི་འོག་ཁང་གི་སྡོད་ཤག་ཅིག་ཏུ་མ་མཐའ་ལའང་མི་བརྒྱ་སྐོར་ཞིག་
འདུག ཚ་གློག་གི་འཁྲིས་ན་ཡོད་པའི་བཅད་ཁང་ཆུང་ཆུང་དག་གི་ནང་དུ་མི་
རྣམས་འཚང་ཁ་བརྒྱབ་ནས་འདུག ཟུར་རེ་རེ་དང་། ཉལ་ཁྲི་དང་འབོལ་སྟེགས་རེ་
རེ་ན་དོན་དག་ཅིག་འབྱུང་བཞིན་འདུག འོན་ཀྱང་འཁྲིག་པའི་འཆལ་སྤྱོད་མ་རེད།
རླུང་འཕྲིན་གྱི་གླུ་གཞས་རྒོད་པོ་དང་སྨྱོ་འཚུབ་འཚུབ་ཀྱིས་སྐད་རྒྱག་པ་དང་བཅས་
པའི་ལོ་སར་སྟོན་མོ་ཙམ་ཞིག་རེད། མཐའ་ན་འདི་ན་རྒྱ་མིའི་བུ་མོ་ཞིག་ཀྱང་འདུག
ཌིན་ནི་རྩོམ་པ་པོ་དང་འཁྲབ་མཁན་གྲགས་ཅན་གྷོ་རོ་ཆོ་ མག་སི་ཇི་བཞིན་སྐོར་
ཁག་གཅིག་ནས་གཞན་ལ་རྒྱུག་ཅིང་མི་ཚང་མ་ལ་རོལ་མྱོང་བྱེད་ཀྱི་འདུག
རེར་མི་མང་བ་ལེན་ཕྱིར་ང་ཚོ་ཕྱི་རོལ་ཏུ་རླངས་འཁོར་ཡོད་ས་ལ་བརྒྱུགས། ཌ་མོན་
སྐབས་བསླེབས་བྱུང༌། ཌིན་ནི་ནུབ་ཕྱོགས་ཀྱི་དཔའ་རྟུལ་གཙོ་བོ་དེ་ཡིན་པ་ཇི་བཞིན། ཌ་
མོན་ནི་ངའི་ནེའུ་ཡོག་གི་ཤོག་ཁག་དེའི་དཔའ་རྟུལ་དེ་རེད། ཁོང་ཚོ་གཉིས་འཕྲད་
མ་ཐག་ནས་ཕན་ཚུན་ལ་དགའ་མ་སོང་། ཌ་མོན་གྱི་གྲོགས་མོས་གློ་བུར་དུ་ཁོང་
གི་མ་མགལ་ལ་ཤུགས་ཆེན་པོས་ཐལ་ལྕག་གཞུས་སོང་ལ། ཁོང་འཁྱར་འཁྱོར་གྱིས་
ལངས་ཏེ་བསྡད་སོང་། མོས་ཁོ་རང་ཁྱིམ་ལ་འཁུར་སོང་། ང་ཚོའི་ཚགས་པར་ལས་ཀ་
བའི་གྲོགས་པོ་སྨྱོན་པ་འགའ་ཞིག་ལས་ཁུངས་གྲོལ་ནས་ཆང་གི་ཤེལ་དམ་འཁྱེར་ཏེ་
བསླེབས་བྱུང་། ཕྱི་རོལ་ཏུ་ཧ་ལས་པའི་ཁ་བ་བུ་ཡུག་ཡ་མཚན་པོ་ཞིག་འཚུབ་བཞིན་
འདུག ཨེ་ཌི་ ཌན་ཁེལ་ནི་ལུ་སིལ་གྱི་སྲིང་མོ་ལ་ཐུག་པ་དང༌། མོ་དང་ལྷན་དུ་ཡལ་
བར་གྱུར། ཨེ་ཌི་ ཌན་ཁེལ་ནི་བུད་མེད་ལ་ཐུག་དུས་ཧ་ཅང་མི་འཇམ་པོ་ཞིག་ཡིན་པ་
དེ་བཤད་རྒྱུ་ངས་བརྗེད་འདུག ཁོང་ནི་གཟུགས་པོའི་རིང་ཚད་ཁྲུ་དྲུག་དང་སོར་བཞི་
ཅན་ཞིག་ཡིན་ལ། ཞི་དུལ་ཅན་དང་འདྲིས་བདེ་བོ། མོས་མཐུན་བྱེད་བདེ་བོ། གཞི་
འཇམ་པོ། སྤྲོ་སྣང་ཅན་ཞིག་ཡིན། ཁོང་གིས་བུད་མེད་རྣམས་ལ་ལྭ་བ་གོན་རོགས་
བྱེད་པ་ཡིན། དེ་ནི་དོན་དག་རྣམས་ཇི་ལྟར་སྒྲུབ་ཚུལ་དེ་ཡིན་པ་རེད། ཞོགས་ཀའི་
ཆུ་ཚོད་ལྔ་པའི་སྟེང་ང་ཚོ་ཚང་མ་[སྡོད་ཤག་མང་བའི་]ཁང་བརྩེགས་ཤིག་གི་རྒྱབ་ར་
ནས་བརྒྱུགས་ཏེ། སྟོན་མོ་ཆེན་པོ་ཞིག་གཏོང་བཞིན་པའི་སྡོད་ཤག་ཅིག་གི་སྒེའུ་ཁུང་
བརྒྱུད་ནས་ནང་དུ་འགོས་པ་ཡིན། སྐྱ་རེངས་ཤར་དུས་ང་ཚོ་སླར་ཡང་ཋོམ་ སེའི་
བྷུ་རུག་གི་ཁང་པ་ལ་བསླེབས་བྱུང་། མི་རྣམས་ཀྱིས་རི་མོ་འབྲི་བ་དང་སྦི་རག་རྙིང་
པ་རྣམས་འཐུང་བཞིན་འདུག ང་ནི་འབོལ་སྟེགས་སྟེང་དུ་བུ་མོ་མིང་ལ་མོ་ན་ཞེས་
པ་ཞིག་མཆན་དུ་བཟུང་ནས་གཉིད་ཁུག་པ་ཡིན། ཁོ་ལོམ་བྷི་ཡ་སློབ་ཆེན་གྱི་ཆང་
ཁང་རྙིང་པ་དེ་ནས་མི་ཚོགས་ཕོན་ཆེན་པོ་ཞིག་བང་སྒྲིག་ནས་བསླེབས་བྱུང་། མི་
ཚེའི་ནང་གི་ཡོད་ཚད་དང་མི་ཚེའི་ངོ་གདོང་ཚང་མ་བཞའ་ཚན་ཅན་གྱི་ཁང་མིག་
དེར་རྫོང་བཞིན་འདུག ཨི་ཡན་ མག་ཨར་ཐར་གྱི་ཁང་པ་རུ་སྟོན་མོ་དེ་མུ་མཐུད་
པ་རེད། ཨི་ཡན་ མག་ཨར་ཐར་ནི་མིག་ཤེལ་གོན་མཁན་གྱི་ཧ་ལས་པའི་མི་ཡག་པོ་
ཞིག་རེད་ལ། སྤྲོ་སྣང་དང་བཅས་མིག་ཤེལ་ནས་ནན་ཏན་གྱིས་ལྟ་བར་བྱེད། ཌིན་
གྱིས་ད་ལྟའི་སྐབས་ལ་བྱེད་པ་ཇི་བཞིན་ཁོང་གིས་ཡོད་ཚད་ལ་“རེད་ཡ།" ཅེས་བརྗོད་
པ་འདི་སློབ་རྒྱུའི་མགོ་བཙུགས་འདུག་ལ། དེ་ནས་བཟུང་སྟེ་མཚམས་བཞག་མ་སོང་།
རོལ་མོ་བ་ཌེག་སི་ཋར་ གྷོར་ཌོན་དང་ཝར་ཌལ་ གྷེ་རེ་ཡིས་འབུད་པའི་རོལ་དབྱངས་
"རྔོན་རྒྱག་པ་"ཞེས་པའི་སྒྲ་དབྱངས་རྒོད་པོ་དེ་དང་བསྡེབས་ནས། ཌིན་དང་ངེད་
གཉིས་ཀྱིས་འབོལ་སྟེགས་ཤིག་གི་སྟེང་ནས་མེ་རི་ལུ་འཕེན་རེས་འཛིན་རེས་རྩེས་
པ་ཡིན་ལ། མོ་ནི་རྩེད་ཆས་ཨ་ལད་པད་ཀོ་ཆུང་ཆུང་ཞིག་ཀྱང་མ་རེད། ཌིན་གྱིས་
རླངས་འཁོར་བསྐོར་ནས་མི་མང་བ་ལེན་པའི་དུས་ཚོད་ལ་མ་སླེབས་བར་དུ། སྟོད་
གོས་འོག་འཇུག་མེད་པར་དོར་མ་ཙམ་ཞིག་གོན་ནས་རྐང་རྗེན་མར་གཡས་གཡོན་
ལ་འགྲོ་བར་བྱེད། ཡོད་ཚད་བྱུང་བ་རེད། ང་ཚོས་རྒོད་ཅིང་ལྐོག་གྱུར་གྱི་བདེ་བ་ལ་
རོལ་མཁན་རོ་ལོ་ གྷེ་རེབ་རྙེད་བྱུང་ལ། ལོང་ ཨའེ་ལནད་མཚོ་གླིང་གྲོང་ཁྱེར་གྱི་ཁོང་
གི་ཁྱིམ་དེར་མཚན་མོ་ཞིག་བསྐྱལ་བ་ཡིན། རོ་ལོ་ནི་རང་གི་ཨ་ནེ་དང་ལྷན་དུ་ཁང་
པ་ཡག་པོ་ཞིག་ཏུ་སྡོད་ཀྱིན་ཡོད་པ་དང་། མོ་རང་ཤི་དུས་ཁང་པ་དེ་ཁོང་གི་ཡིན་པ་
རེད། དེ་ལྟ་ནའང་མོས་ཁོང་གི་འདོད་པ་གང་ལ་ཡང་བསྟུན་ཐབས་མི་བྱེད་ཅིང་།
ཁོང་གི་གྲོགས་པོ་རྣམས་ལ་མི་དགའ་བ་རེད། ཁོང་གིས་ཌིན་དང་། མེ་རི་ལུ། ཨེ་ཌི།
ང་བཅས་ཡོད་པའི་ཤོག་ཁག་གོས་རྙིང་ཧྲུལ་ཅན་འདིར་འཁྲིད་ཡོད་ཅིང་། འུར་ཟིང་
ཆེ་བའི་སྟོན་མོ་མགོ་བཙུགས་པ་རེད། སྟེང་ཐོག་ནས་ཨ་ཅེ་དེས་འཚུབ་འགྲོ་བྱེད་ཅིང་།
ཉེན་རྟོག་པ་ལ་ཁ་པར་གཏོང་རྒྱུ་ཡིན་པའི་འཇིགས་སྐུལ་བྱས་སོང་། “ཨོ། ཁ་ཚུམས།
རྨོར་ཏོ་ཁྱོད།" གྷེ་རེབ་ཀྱིས་སྐད་བརྒྱབ་སོང་། ངས་ནི་ཁོང་ཇི་ལྟར་མོ་དང་ལྷན་དུ་འདི་
འདྲ་བྱས་ནས་སྡོད་ཐུབ་ཀྱིན་ཡོད་དམ་བསམས་བྱུང་། ངས་མི་ཚེའི་ནང་མཐོང་མྱོང་
ཚད་ལས་ཀྱང་མང་བའི་དེབ་ཚོགས་ཤིག་ཁོང་ལ་འདུག དཔེ་མཛོད་ཁང་གཉིས་
ཏེ། ཁང་མིག་གཉིས་ཀྱི་ནང་དུ་རྩིག་ངོས་ཕྱོགས་བཞི་གའི་ཐང་ནས་བྱ་འདབ་བར་
དུ་བརྒྱངས་བཞག་འདུག དེབ་ཀྱང་དཔེར་ན་ཅིག་ཅིག་གི་གཏམ་རྒྱུད་དམ་ཡང་ན་
གཞན་གྱི་དེབ་ཕྲེང་བཅུ་ཅན་སོགས་རེད། ཁོང་གིས་ཨི་ཊ་ལིའི་རྩོམ་པ་པོ་ཝར་ཌི་ཡི་
ཟློས་གར་འཁྲབ་ཅིང་། ཁོང་གིས་ཉལ་དུས་ཀྱི་གྱོན་པ་རྒྱབ་ངོས་ཆེས་ཆེར་རལ་ཡོད་
པ་ཞིག་གོན་ནས་དེ་དག་འཁྲབ་སྟོན་བྱེད། ཁོང་གིས་དོན་གང་ཞིག་ལའང་སྣང་བ་
གང་ཡང་འཇོག་གི་མ་རེད། ཁོང་ནི་རང་གི་མཆན་འོག་ཏུ་དུས་རབས་བཅུ་བདུན་
པའི་གཞས་ཀྱི་མ་ཡིག་ངོ་མ་ཞིག་བཅུག་སྟེ། སྐད་རྒྱག་བཞིན་ནེའུ་ཡོག་གི་གཙང་
འགྲམ་ནས་འཁྱར་འཁྱོར་གྱིས་མར་འགྲོ་མཁན་གྱི་མཁས་པ་ཆེན་པོ་ཞིག་རེད། ཁོང་
ནི་སྡོམ་ཆེན་པོ་ཞིག་དང་འདྲ་བར་སྲང་ལམ་རྣམས་སུ་གོག་གི་རེད། ཁོང་གི་དགའ་
སྣང་དེ་བདུད་ཀྱི་འོད་ཞགས་ཤིག་གི་རྣམ་པར་རང་གི་མིག་གཉིས་ནས་ཕྱིར་མཆེད།
ཁོང་གིས་རང་གི་སྐེ་དེ་གཅུས་ཤིང་འདར་འདར་ཅན་གྱི་དགའ་བདེ་ཚད་མེད་ཅིག་
གི་ཁྲོད་ནས་བསྐོར་བར་བྱེད། ཁོང་གི་ལྕེ་ཏིག ཁོང་གིས་གཟུགས་པོ་གཅུ་གྲིམ་རྒྱག
ཁོང་ཡོམ་ཡོམ་བྱེད། ཁོང་གིས་ངུ་ཅོར་རྒྱག ཁོང་གིས་ངར་སྐད་སྒྲོག ཁོང་རེ་བྲལ་
གྱི་ངང་ནས་རྒྱབ་ལ་འགྱེལ། ཁོང་གི་ཁ་ནས་ཚིག་གཅིག་ཀྱང་འདོན་དཀའ་ལ། ཁོང་
ནི་མི་ཚེ་ལ་ཧ་ཅང་སྤྲོ་སྣང་འཕེལ་ཡོད། ཌིན་ནི་མགོ་བོ་སྒུར་བཞིན་ཁོང་གི་མདུན་དུ་
ལངས་ནས་"ལགས་རེད། ... ལགས་རེད། ... ལགས་རེད།” ཅེས་ཡང་ཡང་བསྐྱར་ཟློས་
བྱེད། ཁོང་གིས་ང་ཟུར་ཞིག་ལ་འཁྲིད་ནས། "རོ་ལོ་གྷེ་ལེབ་དེ་ནི་རླབས་ཆེ་ཤོས་དང་
ཡོད་ཚད་ཀྱི་ཁྲོད་ནས་ངོ་མཚར་ཆེ་ཤོས་དེ་རེད། འདི་ནི་ངས་ཁྱེད་རང་ལ་གང་ཞིག་
བཤད་རྒྱུའི་ཐབས་ཤེས་བྱེད་པ་དེ་རེད་ལ། འདི་ནི་ང་སུ་ཞིག་ཆགས་འདོད་པའི་མི་དེ་
རེད། ངས་ཁོང་དང་འདྲ་བོ་བྱེད་ན་འདོད། ཁོང་ལ་མགོ་འཁོར་རྒྱུ་ཁྱོན་ནས་ཡོད་
པ་མ་རེད། ཁོང་ཕྱོགས་ཚང་མ་ལ་འགྲོ་ཞིང༌། ཁོང་གིས་ཚང་མ་ཕྱིར་འདོན་གྱི་རེད།
ཁོང་གིས་དུས་ཚོད་ངོས་ཟིན་གྱི་ཡོད་ལ། ཕར་ཚུར་འཁྱམས་སྡོད་རྒྱུ་མ་གཏོགས་
ཁོང་ལ་བྱེད་རྒྱུ་ཅི་གང་ཡོད་པ་མ་རེད། ཁོ་རེ། ཁོང་ནི་མཐའ་མཇུག་གི་ཐོབ་བྱ་དེ་
རེད། ཁྱེད་ཀྱིས་ལྟོས་དང་། གལ་སྲིད་ཁྱེད་རང་གིས་དུས་རྟག་ཏུ་ཁོང་དང་འདྲ་བར་
བྱས་ན་ཁྱེད་རང་ལ་མཐའ་མ་དེར་དེ་ཐོབ་ཀྱི་རེད།"
"ག་རེ་འཐོབ་ཀྱི་རེད།”
"དེ་ཡ། དེ། ངས་ཁྱེད་ལ་བཤད་ཀྱི་ཡིན། ད་ལྟ་དུས་ཚོད་མེད། ང་ཚོ་ལ་ད་ལྟ་
དུས་ཚོད་མེད།" ཌིན་གྱིས་རོ་ལོ་ གྷེ་རེབ་ལ་ཅུང་མང་བར་ལྟ་ཆེད་ཕྱིར་བརྒྱུགས་སོང་།
རླབས་ཆེན་གྱི་ཇེ་ཛི་རོལ་དབྱངས་ཀྱི་རྣོ་སྦྲེང་རོལ་ཆ་གཏོང་མཁན་ཇོར་ཇི་ ཤེ་
རིང་ནི་ཏག་ཏག་རོ་ལོ་ གྷེ་རེབ་དང་འདྲ་པོ་འདུག་ཅེས་ཌིན་གྱིས་བཤད་བྱུང་། ཌིན་
དང་ངེད་གཉིས་གཟའ་མཇུག་རིང་ལ་སྨྱོ་འཚུབ་འཚུབ་ཅིག་གི་སྐབས་སུ་བྷིརད་
ལནད་ཅེས་པའི་ཇེ་ཛི་རོལ་དབྱངས་ཚོགས་ཁང་ཞིག་ལ་ཤེ་རིང་ལ་ལྟ་རུ་ཕྱིན་པ་ཡིན།
ས་ཆ་དེ་སྟོང་པ་སྟོང་རྐྱང་རེད། ཆུ་ཚོད་བཅུ་པ་རེད། ང་ཚོ་ནི་ལྟད་མོ་བ་ཐོག་མ་
རེད། ཤེ་རིང་བསླེབས་བྱུང་ལ། ཞར་བ་རེད། ཁོང་ནི་རང་གི་རྣོ་སྦྲེང་རོལ་ཆའི་མཐེབ་
གཞོང་བར་དུ་ལག་འཇུ་བྱས་ཏེ་འཁྲིད་སོང་། ཁོང་ནི་དབྱིན་ཇིའི་མི་གཟི་བརྗིད་ཅན།
གོང་བ་དཀར་པོ་ཧྲེང་ངེར་ཡོད་པ། ཤ་ཁ་ཅུང་ཁེངས་ཤིང་སྐྲ་སེར་པོ་ཞིག་རེད། བྷེ་
སི་སྒྲ་སྙན་གཏོང་མཁན་དེ་ཁོང་གི་ཕྱོགས་ལ་གུས་ཞབས་ཆེན་པོས་བསྙེས་ཤིང་།
རོལ་དབྱངས་རྡུང་བའི་འདེགས་འཇོག་བསྟུད་མར་བསྒྲགས་པ་དང་དུས་མཚུངས་
སུ་ཁོང་གིས་སྙན་ཆ་ཆེ་བའི་གླུ་གཞས་དང་པོ་བཏང་བའི་སྐབས་སུ། སྟོན་མཇུག་
གི་མཚན་མོའི་ཆར་རླུང་འདྲེས་མའི་བསིལ་རླུང་འཇམ་པོ་དེ་ཁོང་གི་མཐའ་སྐོར་
དུ་བསླེབས་བྱུང་། རྔ་རྡུང་མཁན་ཌེན་བཟིལ་བྷེལ་སི་ཋི་ནི་རང་གི་མཁྲིག་མས་རྔ་
དབྱུག་པིར་སྣེ་ཅན་དག་འཁྱུག་རྡེབ་བྱེད་བཞིན་པ་དེ་ལས་གཞན་འགུལ་བསྐྱོད་གང་
ཡང་མེད་པར་བསྡད་འདུག དེ་ནས་ཤེ་རིང་གིས་རོལ་ཆ་གཏོང་མགོ་བརྩམས་སོང་
ལ། ཁོང་གི་སྤྲོ་སྣང་འཕེལ་བའི་གདོང་ནས་འཛུམ་ཞིག་ལང་བཞིན་རྣོ་སྦྲེང་རོལ་ཆའི་
རྐུབ་སྟེགས་སྟེང་དུ་ཕར་ཚུར་ཡོམ་མགོ་བརྩམས་ཤིང་། ཐོག་མར་དལ་ཞིང་། དེ་ནས་
རོལ་དབྱངས་ཀྱི་འདེགས་འཇོག་འཕར་བ་དང་ཁོང་ཡང་ཇེ་མགྱོགས་ཀྱིས་ཡོམ་མགོ་
བརྩམས་སོང་། ཁོང་གི་རྐང་པ་གཡོན་མ་དེ་འདེགས་འཇོག་རེ་རེའི་སྐབས་སུ་འཕར་
ལྡིང་རེ་བྱེད་ཅིང་། ཁོང་གི་སྐེ་དེ་འཁྱོག་པོར་ཡོམ་མགོ་བརྩམས། ཁོང་གིས་རང་གི་
གདོང་དེ་མཐེབ་གཞོང་གི་ལྡེ་མིག་ལ་མར་གླན་གྲབས་བྱས་ཤིང་། རང་གི་སྐྲ་ལོ་རྣམས་
རྒྱབ་ཏུ་བསྟད། ཁོང་གི་སྐྲ་ཤད་བརྒྱབ་པའི་སྐྲ་དེ་ཁ་ཐོར་བར་གྱུར། ཁོང་ལ་རྔུལ་ཆུ་
ཐོན་མགོ་བརྩམས། རོལ་དབྱངས་ཇེ་མཐོར་སོང་། བྷེ་སི་སྒྲ་སྙན་གཏོང་མཁན་དེའི་
སྟོད་བསྒུར་ཅིང་། སྒྲ་སྙན་དེ་ཇེ་མགྱོགས་ནས་ཇེ་མགྱོགས་ཀྱིས་བརྡུངས། དེ་ནི་ཇེ་
མགྱོགས་ཇེ་མགྱོགས་ཡིན་པ་འདྲ་ཞིག་ཚོར་ཞིང་། དེ་འདྲ་ཞིག་རེད། ཤེ་རིང་གིས་
རང་གི་རྣོ་སྦྲེང་རོལ་ཆའི་རྒྱུད་མངས་གཏོང་མགོ་བརྩམས་ཤིང་། དེ་དག་ནི་ཕྱུག་ཅིང་
རླབས་ཆེ་བའི་རང་བཞིན་སིམ་སིམ་དུ་འབབ་པ་ཞིག་གི་ཁྲོད་ནས་རྣོ་སྦྲེང་རོལ་ཆ་
ལས་མཆེད་པར་གྱུར། ཁྱེད་ཀྱིས་ཁོང་ལ་རྒྱུད་སྐུད་རེ་རེ་བཞིན་བང་སྒྲིག་པའི་དུས་
ཚོད་མེད་པའི་རྐྱེན་གྱིས་རེད་སྙམ་པར་བྱེད། དེ་དག་ནི་རྒྱ་མཚོ་ཇི་བཞིན་མཆེད་
ཅིང་དེ་ནས་ཡང་མཆེད་པར་གྱུར། མི་རྣམས་ཀྱིས་ཁོང་ལ་“ལོངས་ཡ།” ཞེས་སྐད་
བརྒྱབ་བྱུང་། ཌིན་ལ་རྔུལ་ཆུ་ཐོན་བཞིན་འདུག་ལ། རྔུལ་ཆུ་དེ་དག་ཁོང་གི་གོང་
བ་ནས་མར་བཞུར་ཡོང་གི་འདུག “ཁོང་འདི་ན་འདུག་གོ། དེ་ཁོང་རེད་དོ། དཀོན་
མཆོག་བགྲེས་པོ་ཡ། དཀོན་མཆོག་བགྲེས་པོ་ཤེ་རིང་ཡ། ཨོ་རེད་ཡ། ཨོ་རེད་ཡ། ཨོ་
རེད་ཡ།” དེ་ནས་ཤེ་རིང་གིས་ཁོང་གི་རྒྱབ་ན་ཡོད་པའི་མི་སྨྱོན་པ་དེ་ཤེས་ཚོར་བྱུང་
ཡོད་ལ། ཁོང་གིས་ཌིན་གྱི་ཁ་ནས་ཐོན་པའི་ཧལ་སྒྲ་དང་དམོད་ཚིག་རེ་རེ་བཞིན་
གོ་ཐུབ་ཅིང་། ཁོང་གིས་དེ་དག་མཐོང་མི་ཐུབ་མོད་ཚོར་ཐུབ་ཀྱི་ཡོད། "དེ་རེད།” ཌིན་
གྱིས་བཤད། "ལགས་རེད།" ཤེ་རིང་འཛུམ་དམུལ་བྱས་ཤིང་ཡོམ་ཡོམ་བྱས། ཤེ་རིང་
རྔུལ་ཆུའི་ཐིགས་པ་འཛགས་བཞིན་རྣོ་སྦྲེང་རོལ་ཆ་ནས་ཡར་ལངས་སོང་། འདི་དག་
ནི་ཁོང་ཉིད་ཚོང་འབྲེལ་ཅན་དང་སྒམ་ཚུགས་ཅན་མ་ཆགས་གོང་གི་ ༡༩༤༩ ལོའི་
ཁོའི་རླུང་རྟ་དར་བའི་ཉིན་མོ་དག་གི་སྐབས་རེད། ཁོང་ཕྱིན་ཚར་བའི་རྗེས་ལ་ཌིན་
གྱིས་རྣོ་སྦྲེང་རོལ་ཆའི་རྐུབ་སྟེགས་སྟོང་པ་དེ་ལ་མཛུབ་མོ་བཙུགས་སོང་། “དཀོན་
མཆོག་གི་རྐུབ་སྟེགས་སྟོང་པ་།" ཁོང་གིས་བཤད། རྣོ་སྦྲེང་རོལ་ཆའི་སྟེང་དུ་ར་ཅོའི་
རི་མོ་ཞིག་བབས་འདུག དེའི་གསེར་མདོག་གི་གྲིབ་གཟུགས་ཀྱིས་རྔ་རྣམས་ཀྱི་རྒྱབ་
ལོགས་ན་ཡོད་པའི་རྩིག་པའི་ངོས་སུ་བྲིས་པའི་བྱེ་ཐང་གི་འགྲུལ་པའི་རི་མོ་དེའི་
རྒྱུད་དུ་ཁྱད་མཚར་བའི་སྣང་བརྙན་ཞིག་བསྐྲུན་འདུག དཀོན་མཆོག་ཕེབས་ཚར་
སོང་ལ། དེ་ནི་ཁོང་ཕེབས་ཤུལ་གྱི་ཁུ་སིམ་དེ་རེད། འདི་ནི་ཆར་ཞོད་ཅན་གྱི་མཚན་
མོ་ཞིག་རེད། དེ་ནི་ཆར་ཞོད་ཅན་གྱི་མཚན་མོ་དེའི་གསང་བ་ལྐོག་གྱུར་དེ་རེད། ཌིན་
ནི་མཚར་སྣང་གིས་མིག་འཇུར་འདུག སྨྱོ་འཚུབ་འཚུབ་འདིས་ནི་གང་དུའང་མི་
བསླེབས། ངས་ང་ལ་ཅི་ཞིག་འབྱུང་བཞིན་པ་དེ་མ་ཤེས། གློ་བུར་དུ་ངས་འདི་ནི་ང་
ཚོས་འཐེན་བཞིན་པའི་ཇ་དེ་[ཉལ་ཐ་]ཁོ་ན་ཡིན་པ་ཤེས་བྱུང་ལ། ཌིན་གྱིས་ནེའུ་
ཡོག་ནས་ཅུང་ཟད་ཅིག་ཉོས་འདུག དེས་ང་ལ་དོན་དག་ཚང་མ་སླེབས་གྲབས་ཡོད་
པ་དང་། དེ་ཡང་ཁྱེད་ཀྱིས་ཡོད་ཚད་ཤེས་པ་དང་། ཡོད་ཚད་ནི་ནམ་ནམ་ཞར་ཞར་ལ་
ཐག་ཆོད་ཟིན་པའི་སྐབས་ཤིག་ཡིན་པའི་བསམ་བློ་འཁོར་དུ་བཅུག་བྱུང་།

ལེའུ་ལྔ་པ།

ང་ངལ་གསོ་སླད་མི་ཚང་མ་ཤུལ་དུ་བསྐྱུར་ནས་ཁྱིམ་ལ་ཕྱིན་པ་ཡིན། ངའི་ཨ་ནེ་
ལགས་ཀྱིས་ང་ཌིན་དང་ཁོང་གི་ཤོག་ཁག་དང་ལྷན་དུ་འཁོར་ནས་ངེད་ཀྱི་དུས་ཚོད་
འཕྲོ་བརླག་ལ་གཏོང་གི་འདུག་ཟེར། དེ་ཡང་འགྲིག་མེད་པ་དེ་ངས་ཧ་གོ་གི་ཡོད།
མི་ཚེ་ནི་མི་ཚེ་རེད། བཟང་པོ་ནི་བཟང་པོ་རེད། ང་ལ་འདོད་པ་ཡོད་པ་ནི་ད་དུང་
ཡང་བསྐྱར་ཨ་རིའི་ནུབ་ཕྱོགས་ལ་ཆེས་བཟང་བའི་འགྲུལ་བཞུད་ཅིག་བྱེད་རྒྱུ་
དང་། སློབ་གྲྭ་ཆེན་མོའི་དཔྱིད་ཀའི་སློབ་སྐབས་ཀྱི་རྗེས་ཆོད་པ་བྱས་ཏེ་ཚུར་ལོག་
རྒྱུ་དེ་ཡིན། དེ་ནི་ཇི་འདྲའི་འགྲུལ་བཞུད་ཡག་པོ་ཞིག་ཆགས་རྒྱུ་རེད་ཨང་། རླངས་
འཁོར་ལ་སྡོད་རྒྱུ་ཁོ་ནའི་ཆེད་དང་། དེ་བཞིན་ཌིན་གྱིས་གཞན་ཅི་ཞིག་བྱེད་རྒྱུ་ཡིན་
པ་ལ་བལྟ་བ། མཐའ་མ་དེ་ལ། ད་དུང་ཌིན་ནི་ཧྥི་རི་སི་ཁོ་གྲོང་ཁྱེར་ལ་ཆུང་མ་ཁ་
མེལ་ལ་ཕྱིར་འཁོར་རྒྱུ་ཡིན་པའང་ཤེས་སྟབས། ངས་མེ་རི་ལུ་དང་མཉམ་དུ་འབྲེལ་བ་
ཞིག་འཛིན་འདོད་པ་བཅས་ལ་བརྟེན་ནས་ང་མཉམ་དུ་ཕྱིན་པ་ཡིན། ང་ཚོ་འཁུན་
སྒྲ་སྒྲོག་པའི་གླིང་འདི་སླར་ཡང་བརྒལ་རྒྱུར་གྲ་སྒྲིག་ཡིན། ངས་རང་གི་དམག་ཕོགས་
ཇི་ ཨའེ་ཞེས་པའི་དངུལ་འཛིན་བརྗེས་ཤིང་། ཁོའི་སྐྱེས་དམན་ལ་གཏོང་རྒྱུའི་ཆེད་དུ་
ཌིན་ལ་སྒོར་མོ་བཅོ་བརྒྱད་སྤྲད་པ་ཡིན། མོ་ནི་ཁོ་ཁྱིམ་དུ་ཚུར་ལོག་རྒྱུ་ལ་སྒུག་བཞིན་
ཡོད་ཅིང་སྒོར་རྡོག་གཅིག་ཀྱང་མེད། མེ་རི་ལུ་ཡི་སེམས་ན་ཅི་ཞིག་ཡོད་པ་དེ་ངས་མི་
ཤེས། ཨེ་ཌི་ ཌན་ཁེལ་ནི་དུས་རྒྱུན་བཞིན་རྗེས་ལ་འབྲངས་རྐྱང་རེད།
ང་ཚོ་མ་ཐོན་གོང་ནས་ཁར་ལོའི་སྡོད་ཤག་ཏུ་དུས་ཡུན་རིང་ཞིང་སྐྱིད་པའི་ཉིན་
མང་པོ་བསྐྱལ་ཡོད། ཁོང་གིས་ཁྲུས་ཆས་ཀྱི་གྱོན་པ་གོན་ནས་གཡས་གཡོན་དུ་གོམ་
པ་རྒྱག་བཞིན་ཅུང་ཁྱད་མཚར་བའི་གཏམ་བཤད་བྱས་སོང་། “ད་ངས་ཁྱེད་ཅག་གི་
སྦམ་མདོག་གི་བཟང་ཆ་དེ་ཁྱེད་ཅག་ལས་བླངས་ཏེ་འདོར་རྩིས་བྱེད་ཀྱི་མེད། འོན་
ཀྱང་ཁྱེད་རང་སུ་ཡིན་པ་དང་ཁྱེད་རང་གིས་ཅི་ཞིག་བྱེད་རྒྱུ་ཡིན་པ་དེ་ཐག་གཅོད་
པའི་དུས་ཚོད་བསླེབས་ཡོད་པའི་ཚོར་སྣང་ཞིག་ང་ལ་བྱུང་སོང་།" ཁར་ལོ་ཡིས་
ལས་ཁུངས་ཤིག་གི་ནང་དུ་ཡི་གེ་གཏགས་མཁན་གྱི་ལས་ཀ་བྱེད་ཀྱིན་ཡོད། “ཉིན་
གང་ལ་ཁང་པའི་གཡས་གཡོན་དུ་བསྡད་ནས་འདུག་པ་འདི་དག་ཚང་མ་ཅི་ཞིག་
ལ་དམིགས་པ་ཡིན་པ་དེ་ངས་ཤེས་ན་འདོད། ཁ་བརྡ་འདི་དག་ཚང་མ་ཅི་ཞིག་རེད།
ཁྱེད་ཚོས་ཅི་ཞིག་བྱེད་རྒྱུའི་འཆར་གཞི་གཏོང་གི་ཡོད། ཌིན། ཁྱེད་ཀྱིས་ཅིའི་ཕྱིར་
ཁ་མེལ་གཡུགས་ནས་མེ་རི་ལུ་ལ་འགྲོགས་པ་ཡིན།" ཁོང་དགོད་ཅིག་ལས་ལན་མི་
འདུག "མེ་རི་ལུ། ཁྱེད་ཅིའི་ཕྱིར་ཨ་མེ་རི་ཀའི་ཡུལ་དུ་འདི་ལྟར་འགྲུལ་བཞུད་བྱེད་
ཀྱི་ཡོད་ལ། བྱ་བ་འདིའི་སྐོར་ལ་ཁྱེད་ཀྱི་བུད་མེད་རང་བཞིན་གྱི་ཀུན་སློང་དེ་དག་ག་
རེ་རེད།” གཅིག་པ་རེད། ལན་མི་འདུག “ཨེ་ཌི་ཌན་ཁེལ། ཁྱེད་ཀྱིས་ཅིའི་ཕྱིར་རང་
གི་ཆུང་མ་གསར་པ་དེ་ཥུ་སོན་གྲོང་ཁྱེར་ནས་བསྐྱུར་བ་ཡིན། ཁྱེད་ཀྱི་རྐུབ་ཆེན་པོ་
ལུག་ནས་འདིར་བསྡད་དེ་ཅི་ཞིག་བྱེད་ཀྱི་ཡོད། ཁྱེད་ཀྱི་ཁྱིམ་གང་དུ་ཡོད། ཁྱེད་ཀྱི་
ལས་ཀ་ག་རེ་རེད།” ཨེ་ཌི་ཌན་ཁེལ་ནི་མཐའ་གཅིག་ཏུ་འཐོམ་ནས་མགོ་བོ་སྨད་
ནས་འདུག "སལ། ཁྱེད་ཇི་ལྟར་མགོ་སྔ་མེད་པའི་ཉི་མ་འདི་འདྲ་བ་དག་གི་ནང་དུ་
ལྟུང་ཡོང་བ་རེད། ཁྱེད་ཀྱིས་ལུ་སིལ་ལ་ཅི་ཞིག་བྱས་པ་ཡིན།” ཁོང་གིས་རང་གི་ཁྲུས་
གོས་དེ་བསྐྱར་སྒྲིག་ཅིག་བྱས་ཤིང་ང་ཚོ་ཚང་མ་ལ་གདོང་གཏད་དེ་བསྡད། “དྲག་
རྩུབ་ཀྱི་ཉིན་དེ་ཚོ་ད་དུང་རྗེས་ནས་ཡོང་གི་རེད། ཁྱོད་ཚོ་བརྟེན་སའི་དབུགས་
ལྒང་དེས་ཁྱེད་ཅག་ཡུན་རིང་ལ་སྐྱོར་མི་ཐུབ། དེ་ཙམ་དུ་མ་ཟད། དེ་ནི་འཆར་སྣང་
གི་དབུགས་ལྒང་ཞིག་རེད། ཁྱེད་ཅག་ཚང་མ་ནུབ་ཕྱོགས་ཀྱི་མཚོ་འགྲམ་ལ་འཕུར་
འགྲོ་གི་རེད་ལ། རང་གི་འདོགས་ཐག་གི་ལྗིད་རྡོ་དེ་འཚོལ་ཕྱིར་གོམ་པ་འཁྱོར་བཞིན་
ཕྱིར་ལོག་ཡོང་གི་རེད།”
ཉི་མ་འདི་དག་གི་རིང་ལ་ཁར་ལོ་ཡིས་སྐད་ཀྱི་གདངས་ཤིག་གསར་རྩོམ་བྱས་
ཡོད་ཅིང་། དེ་ནི་ཁོང་གིས་མིང་དུ་བཏགས་པའི་“རྡོ་ཡི་སྐད་སྒྲ་"ཞེས་འབོད་པ་དེ་
དང་འདྲ་བོ་ཡོང་བའི་རེ་བ་བྱེད་ལ། བསམ་བློ་དེ་མཐར་གཏུགས་ན་མི་རྣམས་ལ་རྡོ་
ཡི་གོ་རྟོགས་ཐོབ་ནས་ཧ་ལས་སུ་འཇུག་རྒྱུ་དེ་རེད། “ཁྱེད་ཀྱིས་ཞྭ་མོའི་སྟེང་དུ་འབྲུག་
ཅིག་ཐོགས།" ཁོང་གིས་སྐད་བརྒྱབ། ཁྱེད་ཡ་གིའི་ཐོག་གཡབ་ན་ཕ་ཝང་དང་ལྷན་
དུ་ཡོད་པ་རེད།” ཁོང་གི་སྨྱོས་ཟིན་པའི་མིག་གིས་ང་ཚོ་ལ་རིག་རིག་ལྟ། “ཌ་ཁར་གྱི་
ཡི་མུག་" ནས་བཟུང་ཁོང་ནི་རང་ཉིད་ཀྱིས་“དམ་པའི་ཡི་མུག་"གམ་ཡང་ན་“ཧར་
ལོམ་གྲོང་སྡེའི་ཡི་མུག་”ཅེས་འབོད་པའི་དུས་ངན་ཞིག་བརྒྱུད་དེ་ཡོང་ཡོད། དེ་ཡང་
ཁོང་དབྱར་དཀྱིལ་གྱི་སྐབས་སུ་ཧར་ལོམ་གྲོང་སྡེ་ས་ཁུལ་དུ་བསྡད་ཡོད་ལ། མཚན་
མོ་ཞིག་ལ་རང་ཉིད་ཁེར་རྐྱང་ཡིན་པའི་སྡོད་ཤག་ཏུ་གཉིད་ལས་སད་ཅིང་། “རླབས་
ཆེ་བའི་འཕྲུལ་འཁོར་དེ་"ནམ་མཁའ་ནས་མར་བབས་པ་ཐོས། སྐབས་དེ་ལ་ཁོང་
"ཆུའི་འོག་ཏུ་ཡོད་པའི་"ལམ་ཁ་ ༡༢༥ པའི་སྟེང་དུ་ཉ་མོ་གཞན་པ་རྣམས་དང་ལྷན་
དུ་གོམ་པ་བརྒྱབ། དེ་དག་ནི་ཁོང་གི་ཀླད་པ་དེ་སངས་རྒྱས་པའམ་གྲོལ་བར་བྱེད་པའི་
དོན་དུ་ཡོང་བའི་བསམ་བློའི་འོད་སྣང་འཕྱུར་བ་ཞིག་རེད། ཁོང་གིས་མེ་རི་ལུ་རང་
གི་པང་ཁར་སྡོད་དུ་བཅུག་ཅིང་། མོ་རང་དུལ་བར་འགྱུར་རྒྱུའི་བཀའ་རྒྱ་བཏང་།
ཁོང་གིས་ཌིན་ལ་“ཁྱེད་ཅིའི་ཕྱིར་མར་བསྡད་ནས་ལྷོད་ལྷོད་མི་བྱེད་པ་ཡིན། ཁྱེད་
ཅིའི་ཕྱིར་ཕར་ཚུར་མཆོང་ལྡིང་བྱེད་ཀྱིན་ཡོད།" ཅེས་བཤད་སོང་། ཌིན་ནི་གཡས་
གཡོན་དུ་བརྒྱུགས་ཤིང་། འཚིག་ཇའི་ནང་དུ་ཀ་ར་ལྡུག་བཞིན། “ལགས་རེད། ལགས་
རེད། ལགས་རེད།" ཟེར། མཚན་གྱི་སྐབས་སུ་ཨེ་ཌི་ཌན་ཁེལ་ནི་ཐང་གི་སྔས་འབོལ་
རྣམས་ཀྱི་སྟེང་དུ་ཉལ་སོང་། ཌིན་དང་མེ་རི་ལུ་གཉིས་ཀྱིས་ཁར་ལོ་ཉལ་ཁྲི་ནས་ཕར་
འབུད་རྒྱག་བཏང་སོང་། ཁར་ལོ་ནི་ཐབ་ཚང་དུ་སྲན་ཐུག་ཅིག་འཐུང་བཞིན། རྡོ་
ཡིས་ལུང་དུ་བསྟན་པ་རྣམས་མུར་མུར་དུ་ཅིག་འདོན་བཞིན་ཡར་ལངས་བསྡད་སོང་།
ང་ཉིན་འགའ་ལ་ཡོང་ནས་་ཚང་མ་ལ་བལྟས་པ་ཡིན། ཨེ་ཌི་ ཌན་ཁེལ་གྱིས་ང་ལ་
བཤད་རྒྱུར། “མདང་ནུབ་ང་ཐད་ཀར་ཋེམ་སི་ཁི་ཝེར་བཞི་མདོར་གོམ་པ་བརྒྱབ་
ཅིང་། ང་དེར་བསླེབས་མ་ཐག་ཏུ་ངས་གློ་བུར་དུ་ངོས་ཟིན་པ་ནི་ང་ནི་འདྲེ་ཞིག་
རེད། འདྲེ་དེ་ནི་ལམ་ཟུར་གྱི་རྐང་ལམ་དུ་གོམ་བགྲོད་བྱེད་པའི་ང་རང་རང་གི་འདྲེ་
རེད།” ཟེར། ཁོང་གིས་འགྲེལ་བརྗོད་གང་ཡང་མེད་པར་མགོ་བོ་དྲག་ཏུ་ལྕོག་བཞིན་
ང་ལ་འདི་དག་བཤད་སོང་། ཆུ་ཚོད་བཅུ་ཙམ་གྱི་རྗེས་ལ་མི་གཞན་ཞིག་གི་ཁ་བརྡའི་
དཀྱིལ་ལ་ཨེ་ཌི་ཡིས། “ཨོ་རེད། དེ་ནི་ལམ་ཟུར་གྱི་རྐང་ལམ་ན་གོམ་བགྲོད་བྱེད་པའི་
ངའི་འདྲེ་རེད།” ཅེས་བཤད་སོང་།
གློ་བུར་ཞིག་ལ་ཌིན་དྲང་པོ་དྲང་རྐྱང་གི་ངང་ནས་ངའི་ཕྱོགས་ལ་བསྙེས་ཏེ་
བཤད་རྒྱུར། “སལ། ང་ལ་ཁྱོད་ལ་འདྲི་རྒྱུ་ཞིག་ཡོད། དེ་ནི་ང་ལ་མཚོན་ན་གལ་ཆེན་
པོ་ཞེ་དྲགས་ཡིན། ཁྱེད་ཀྱིས་དེ་ལ་ཅི་བསམ་མམ་ཞེས་ངས་བསམ་བློ་གཏོང་བཞིན་
ཡོད། ང་ཚོ་ནི་གྲོགས་པོ་རེད། མ་རེད་དམ།” ཟེར།
“ལོས་ཡིན། ཌིན།" ཁོང་ངོ་ཚ་ནས་གདོང་མདོག་འགྱུར་གྲབས་བྱས་སོང་།
མཐར་ཁོང་གིས་དེ་བཤད་བྱུང་ལ། ཁོང་གིས་ངས་མེ་རི་ལུ་ལ་ཅིག་བྱེད་དགོས་པར་
འདོད། ངས་ཁོང་ལ་ཅིའི་ཕྱིར་ཡིན་པའི་རྒྱུ་མཚན་མ་དྲིས། གང་ཡིན་ཟེར་ན་ཁོང་
གིས་མེ་རི་ལུ་ནི་ཁྱོ་ག་གཞན་ཞིག་གི་མཉམ་དུ་གང་འདྲ་ཡིན་པ་དེ་ལ་བལྟ་བར་
འདོད་པ་དེ་ངས་ཤེས་ཀྱི་ཡོད། ཁོང་གིས་བསམ་འཆར་དེ་བཏོན་དུས་ང་ཚོ་རི་བཟི་ཡི་
ཆང་ཁང་དུ་བསྡད་ཡོད་ལ། དེའི་སྔོན་དུ་ང་ཚོས་ཋེམ་སི་སི་ཁི་ཝེར་བཞི་མདོར་གོམ་
བགྲོད་ཀྱིས་ཧེ་སེལ་བཙལ་ཏེ་ཆུ་ཚོད་གཅིག་བསྐྱལ་བ་ཡིན། རི་བཟི་ཆང་ཁང་དེ་ནི་
ཋེམ་སི་ སི་ཁི་ཝེར་བཞི་མདོའི་མཐའ་འཁོར་གྱི་སྲང་ལམ་དག་གི་ཉེས་ཅན་པའི་ཆང་
ཁང་དེ་རེད་ལ། དེས་ལོ་རེའི་ནང་དུ་མིང་བརྗེ་བར་བྱེད། ཁྱེད་དེའི་ནང་དུ་འཛུལ་ན་
བུ་མོ་གཅིག་ཀྱང་མི་མཐོང་། མཐའ་ན་བཅད་ཁང་རྣམས་ན་ཡང་མེད། སྟོད་གོས་
དམར་པོ་ནས་གྱོན་གོས་ལྷུག་ལྷུག་ཛུ་ཏི་ཞེས་འབོད་པའི་བར་གྱི་གྱོན་གོས་ཏེ། ཉེས་
ཅན་པའི་གྱོན་པ་སྣ་ཚོགས་པ་ཡོད་ཚད་གོན་པའི་ཕོ་གསར་གྱི་རུ་ཚོགས་ཆེན་པོ་
ཙམ་ཞིག་ཡོད། དེ་ནི་ད་དུང་སྨད་འཚོང་བའི་ཆང་ཁང་ཞིག་ཀྱང་ཡིན་ཏེ། ལམ་
ཆེན་བརྒྱད་པའི་མཚན་མོ་ལ་ཡིད་སྐྱོ་བཞིན་པའི་རྒན་རྒོན་མཚན་མཐུན་འཁྲིག་
སྤྱོད་པ་རྣམས་ལ་བརྟེན་ནས་འཚོ་བ་འཁྱོལ་བར་བྱེད་མཁན་གྱི་བུ་དེ་རྣམས་ཡོད།
ཌིན་གྱིས་མི་རེ་རེའི་གདོང་པ་ལ་བལྟ་ཆེད་རང་གི་མིག་བཙུམས་ལ་ཁད་དུ་བྱས་
ཏེ་ལྟ་བཞིན་ནང་དུ་འཛུལ། དེར་མཚན་མཐུན་འཁྲིག་སྤྱོད་པ་མི་ནག་རྒོད་པོ་དང་།
མེ་མདའ་ཉར་བའི་གདོང་ནག་གེ་བ། གྲི་བཟུང་བའི་ཉ་པ། གཟུགས་པོ་སྐམ་ལ་ཁ་
ཡ་མི་བྱེད་མཁན་གྱི་ཕན་ཐོགས་མེད་པའི་མི། དེ་ནས་མཚམས་མཚམས་ལ་ལོ་ན་
དར་ལ་བབ་ཅིང་གྱོན་པ་ལེགས་པར་བགོས་ཤིང་། རྒྱན་པོ་ཞིག་གི་ཚུལ་འཛིན་པའི་
གསང་ཉུལ་བ་རྣམས་ཀྱིས་ཕྱེད་རང་དོན་དང་ཕྱེད་གཞུང་དོན་བྱས་ཏེ་འཁོར་བཞིན་
པ་སོགས་འདུག དེ་ནི་ཌིན་གྱིས་རང་གི་རེ་བ་བཤད་སའི་ས་ཆ་འོས་ཤིང་འཚམས་
པ་ཞིག་རེད། སྡིག་ལས་ཀྱི་འཆར་གཞི་སྣ་ཚོགས་པ་ཞིག་རི་བཟི་ཆང་ཁང་དུ་མགོ་
རྩོམ་པར་འགྱུར། ཁྱེད་ཀྱིས་དེ་དག་མཁའ་དབུགས་ལས་ཚོར་ཐུབ་ཅིང་། སྨྱོ་རྩུབ་
ཀྱི་འཁྲིག་སྤྱོད་རྣམ་པ་སྣ་ཚོགས་ཤིག་དེ་དག་དང་མཉམ་དུ་མགོ་བཙུགས་ཡོང་།
མཛོད་སྒམ་གཏོར་མཁན་རྣམས་ཀྱིས་ཆང་ཁང་དེར་སྲང་ལམ་བཅུ་བཞི་པའི་སྟེང་
གི་མཛོད་ཁང་ཞིག་འཇོམས་རྒྱུའི་གྲོས་གཞི་འདོན་པ་ཙམ་ཞིག་མ་ཡིན་པར་ཁོང་ཚོ་
མཉམ་དུའང་ཉལ་བར་བྱེད། འཁྲིག་སྤྱོད་ཞིབ་འཇུག་པ་ཁིན་སེ་ཡིས་བུ་འགའ་ཞིག་
ལ་བཅར་འདྲི་བྱེད་བཞིན་ཆུ་ཚོད་མང་པོ་རི་བཟིའི་ཆང་ཁང་དུ་བསྐྱལ་བ་རེད་ལ།
༡༩༤༥ ལོར་ཁོང་གི་ལས་རོགས་ཤིག་དེར་ཡོང་དུས་ང་ཡོད་ལ། ཧེ་སེལ་དང་ཁར་ལོ་
ལ་བཅར་འདྲི་བྱས་སོང་།
ཌིན་དང་ངེད་གཉིས་ཀྱིས་རླངས་འཁོར་བསྐོར་ཏེ་སྡོད་ཤག་ལ་ལོག་པ་དང་།
མེ་རི་ལུ་ཉལ་ཁྲིའི་སྟེང་ན་འདུག ཌན་ཁེལ་གྱིས་རང་གི་གདོན་འདྲེ་དེ་ནེའུ་ཡོག་
གི་གཡས་གཡོན་དུ་འཁྲིད་བཞིན་ཡོད། ཌིན་གྱིས་ང་ཚོས་གང་ཞིག་ཐག་བཅད་པ་
དེ་མོ་ལ་བཤད་སོང་། མོས་མོ་རང་དེ་ལ་དགའ་བྱུང་ཟེར། ང་ནི་ང་རང་ཉིད་ལ་ཏན་
ཏན་ཞིག་མི་འདུག་མོད། ངས་དེ་ལྟར་བྱ་རྒྱུ་ཡིན་ཚུལ་ར་སྤྲོད་ཅིག་བྱེད་དགོས་པ་
རེད། ཉལ་ཁྲི་དེ་ནི་མི་ཤི་བོ་གཟུགས་པོ་ཆེན་པོ་ཞིག་གི་ཉལ་ཁྲི་ཞིག་ཆགས་ཡོད་
པ་རེད་ལ། དཀྱིལ་ན་ཀོང་ཀོང་ཆགས་འདུག མེ་རི་ལུ་དེར་ཉལ་ཞིང་། མོའི་ཕྱོགས་
རེ་རེ་ན་ཌིན་དང་ངེད་གཉིས་ཀྱིས་ཉལ་གདན་གྱི་མཐའ་གཉིས་གྱེན་དུ་བསྒྲེངས་
པ་དེ་མར་མནན་ནས་ཉལ་ཡོད་ལ། ཅི་ཞིག་བཤད་དགོས་པ་མ་ཤེས། “ཨོ་དམྱལ་བ།
ངས་འདི་བྱེད་ཐུབ་ཀྱི་མི་འདུག” ངས་དེ་ལྟར་བཤད་པ་ཡིན།
“བྱེད་རོགས་གནང་། ཁོ་རེ། ཁྱེད་ཀྱིས་ཁས་ལེན་བྱས་པ་རེད།” ཌིན་གྱིས་བཤད།
"མེ་རི་ལུ་ལ་གང་འདྲ་ཡོད་པ་རེད།" ངས་དྲིས། "ཡིན་ད། མེ་རི་ལུ། ཁྱེད་ཀྱིས་
ཅི་བསམས།”
"བྱེད་རོགས་གནང་།” མོས་བཤད།
མོས་ང་ལ་འཁྱུད་བྱུང་ལ་ངས་རྒད་པོ་ཌིན་འདི་ན་ཡོད་པ་བརྗེད་ཐབས་བྱས།
ཁོང་མུན་ནག་ཏུ་བསྡད་ནས་སྒྲ་སྐད་རེ་རེ་ལ་ཉན་བཞིན་ཡོད་པ་ཐེངས་མ་རེ་རེ་
བཞིན་ངས་ཤེས་ཡོང་དུས། ང་གད་མོ་ཤོར་རྒྱུ་ལས་གཞན་ཅི་ཡང་བྱེད་ཐུབ་ཀྱི་མི་
འདུག འདི་ནི་ཧ་ཅང་འཇིགས་ཡེར་བ་ཞིག་རེད།
"ང་ཚོ་ཚང་མ་ངེས་པར་དུ་ལྷོད་ལ་འབབ་དགོས།" ཌིན་གྱིས་བཤད།
"ངས་འདི་བྱེད་ཐུབ་ཀྱི་མ་རེད་བསམས་ནས་སེམས་འཚབ་ལང་གི་འདུག ཅིའི་
ཕྱིར་ཁྱེད་སྐར་མ་གཅིག་གི་རིང་ལ་ཐབ་ཚང་དུ་མི་འགྲོ་བ་ཡིན།”
ཌིན་ཐབ་ཚང་དུ་ཕྱིན་སོང་། མེ་རི་ལུ་ནི་ཧ་ཅང་ཡིད་དུ་འོང་མོད་ངས་མོའི་རྣ་
ལམ་དུ་འདི་སྐད་ཤུབ་བཤད་བྱས་པ་ཡིན། “སན་ཧྥ་རན་སི་སི་ཁོར་ང་ཚོ་གཉིས་
དགའ་རོགས་མ་ཆགས་བར་དུ་སྒུག་རོགས་གནང་། ངའི་སེམས་འདི་ལ་འཁོར་
ཐུབ་ཀྱི་མི་འདུག” ངས་བཤད་པ་དེ་དངོས་གནས་རེད་ལ། མོས་ཀྱང་དེ་ཤེས་འདུག
དེ་ནི་ས་གཞི་ཆེན་མོའི་བྱིས་པ་གསུམ་གྱིས་འདས་པའི་དུས་རབས་མང་པོའི་ལྗིད་
ཤུགས་ཡོད་ཚད་མདུན་དུ་སྤུངས་ཏེ་མཚན་མོའི་སྐབས་སུ་དོན་དག་ཅིག་ཐག་གཅོད་
བྱེད་རྒྱུའི་འབད་བརྩོན་བསྟེན་པ་ཞིག་རེད། སྡོད་ཤག་ཏུ་ཡ་མཚན་པའི་ཁུ་སིམ་མེ་
བ་ཞིག་འདུག ང་ཐོན་ནས་ཌིན་ལ་ལག་མྱང་བྱས་ཏེ་མེ་རི་ལུ་ཡོད་ས་ལ་སོང་ཞེས་
ལབ་པ་ཡིན་ལ། ང་འབོལ་སྟེགས་ལ་ཕྱིན་པ་ཡིན། ངས་ཌིན་གྱིས་བདེ་བ་ཆེན་པོའི་
ཁྲོད་དུ་ལབ་བརྡོལ་འབྱིན་བཞིན་ངུ་ཅོར་རྒྱག་བཞིན་སྒུལ་བཞིན་པ་དེ་གོ་ཐུབ་ཀྱི་
འདུག བཙོན་ཁང་དུ་ལོ་ལྔ་ལ་བསྡད་པའི་མི་འབའ་ཞིག་གིས་དེ་འདྲའི་སྨྱོ་འཚུབ་
འཚུབ་ཡིན་ཁར་ཨ་ཆད་འུ་ཐུག་གི་སྣེ་མོ་ལ་འགྲོ་ཐུབ་ལ། མིའི་ལུས་པོ་གང་ཞིག་ནས་
འཐོབ་པའི་འབྱུང་ཁུངས་འཇམ་པོ་དེའི་སྒོ་འགྲམ་དུ་ཞུ་གསོལ་བྱེད་ཅིང་། མི་ཚེའི་
བདེ་བ་ཆེན་པོ་འབྱུང་གནས་དེ་ལུས་པོས་ཆ་ཚང་བར་ཉམས་སུ་མྱོང་བ་དང་ལྷན་དུ་
སྨྱོ་འགྲོ་བ་དང་། ཁོང་ཇི་ལྟར་ཡོང་བའི་ལམ་བུ་དེ་ལ་སླར་ཡང་ལོག་པའི་ཐབས་ལམ་
དེ་མིག་བཙུམས་ནས་འཚོལ་གྱི་རེད། འདི་ནི་བཙོན་ཁང་ནང་དུ་ལོ་མང་པོའི་རིང་
ལ་འཁྲིག་སྲེད་སློང་བའི་པར་ལ་བལྟས་པ་དང་། གྲགས་ཆེ་བའི་དུས་དེབ་ཀྱི་ནང་དུ་
བུད་མེད་ཀྱི་ནུ་མ་དང་བརླ་ཤ་ལ་བལྟ་བ། ལྕགས་ཀྱི་ཁང་པའི་མཁྲེགས་པའི་རང་
བཞིན་དང་། དེ་ན་མེད་པའི་བུད་མེད་ཀྱི་འཇམ་པའི་རང་བཞིན་ལ་དབྱེ་ཞིབ་བྱས་
པའི་འབྲས་བུ་རེད། བཙོན་ཁང་ནི་རང་ཉིད་ཀྱིས་རང་ཉིད་ལ་འཚོ་གནས་བྱེད་
རྒྱུའི་ཐོབ་ཐང་ཁས་ལེན་བྱས་ས་དེ་རེད། ཌིན་གྱིས་རང་གི་ཨ་མའི་ངོ་གདོང་མཐོང་
མྱོང་མེད་ལ། བུ་མོ་གསར་པ་རེ་རེ་དང་། ཆུང་མ་གསར་པ་རེ་རེ། བྱིས་པ་གསར་པ་
རེ་རེ་ནི་ཁོང་གི་ཡ་ང་བའི་ཉམས་རྒུད་ཀྱི་ཁ་སྣོན་ཞིག་རེད། ཁོང་གི་ཕ་གང་དུ་ཡོད་
པ་རེད། ལྕགས་ཊིན་གྱི་མགར་བ། མེ་འཁོར་གྱི་དོ་སྒམ་ལ་བསྡད་ནས་འགྲོ་ཞིང་།
ལྕགས་ལམ་གྱི་གཡོས་སྦྱོར་ཁང་དུ་མ་བྱན་གྱི་གཡོག་པོའི་ཚུལ་དུ་ལས་ཀ་བྱེད་ལ།
མཚན་མོར་ར་བཟི་བས་ཁེངས་པའི་སྲང་ལམ་དུ་འཁྱོར་ཅིང་ཐང་ལ་འགྱེལ་བ་དང་།
རྡོ་སོལ་བརྩིགས་པའི་སྒང་དུ་ཐང་ཆད་དེ་ཉལ་བ། ནུབ་ཕྱོགས་ཀྱི་ཆུ་ཡུར་རྣམས་ཀྱི་
ནང་དུ་རང་གི་སོ་སེར་པོ་རྣམས་རེ་རེ་བཞིན་འཐོར་བར་བྱས་པའི་སློང་མོ་བ་རྒད་
པོ་ཌིན་ མོ་རི་ཡར་ཋི་གང་དུ་ཡོད་པ་རེད། ཌིན་ལ་ནི་རང་གི་མེ་རི་ལུ་དང་མཉམ་དུ་
བརྩེ་དུང་ཁ་གང་བ་དེ་ནས་འཆི་བ་ཡང་མཛེས་སྡུག་ལྡན་པ་ཞིག་གི་ངོ་བོར་འཆི་
རྒྱུའི་ཐོབ་ཐང་བརྒྱ་ཆ་བརྒྱ་ཡོད་པ་རེད་ལ། ངས་དེ་ལ་བར་ཆད་གཏོང་མི་འདོད་ཅིང་།
ངས་དེ་ལ་རྗེས་འདེད་ཙམ་ཞིག་གཏོང་ན་འདོད་དོ།།
སྐྱ་རེངས་ཤར་དུས་ཁར་ལོ་ཚུར་ལོག་ནས་རང་གི་ཁྲུས་ཆས་ཀྱི་གྱོན་པ་གོན་
སོང་། ཉིན་འདི་དག་གི་རིང་ལ་ཁོང་གཉིད་ཁྱོན་ནས་ཁུག་གི་མི་འདུག "ཨ་ཡོ།"
ཁོང་ལ་ངུ་སྐད་ཤོར། ང་ཚོས་བྱེད་བཞིན་པའི་རླབས་ཆེན་གྱི་རྣམ་པ་ཞིག་སྟེ། ཐང་
གཅལ་སྟེང་ན་བྱུགས་ཟས་ལྡེ་ཁུ་ཡོད་པ་མ་ཟད། དོར་མ་དང་གྱོན་པ་རྣམས་གང་སར་
གཡུགས་ཤིང་། དུད་སྣེ་དང་སྣོད་ཆས་རྫོར་པོ། ཁ་ཕྱེས་པའི་དེབ་སོགས་ཀྱི་ཟང་ཟིང་
ལ་བརྟེན་ནས་ཁོང་གི་བླ་འཁྱམས་འགྲོ་གི་འདུག ཉིན་རེ་རེ་ལ་འཇིག་རྟེན་ནི་འཁོར་
ཏེ་འགྲོ་རྒྱུར་འཁུན་སྒྲ་སྒྲོག་ཅིང་། ང་ཚོས་ང་ཚོའི་མཚན་གྱི་སློབ་སྦྱོང་འཇིགས་ཡེར་
བ་དེ་བྱེད་བཞིན་ཡོད། ཌིན་དང་མཉམ་དུ་དོན་ཞིག་གི་སྐོར་ལ་འཛིང་རེས་བྱས་ནས་
མེ་རི་ལུ་ལ་སྔོ་ཐིག་དང་ནག་ཐིག་ཐེབས་འདུག་ཅིང་། ཌིན་གྱི་གདོང་པ་ལ་སྡེར་
འབྲད་བྱས་འདུག ད་ཐོན་འགྲོ་རྒྱུའི་དུས་ཚོད་རེད།
ང་ཚོས་ངེད་ཀྱི་ཁྱིམ་ལ་རླངས་འཁོར་བསྐོར་ཞིང་། ང་ཚོའི་ཤོག་ཁག་ཡོངས་ལ་
མི་བཅུ་ཡོད། དེ་ནི་ངའི་སྟོད་ཁུག་ལེན་རྒྱུ་དང་། ནེའུ་ ཨོར་ལེན་སི་གྲོང་ཁྱེར་ན་ཡོད་
པའི་ཨོལད་ བྷུལ་ ལི་ལ་ཁ་པར་གཏོང་རྒྱུའི་ཆེད་དུ་རེད། དེ་ཡང་ལོ་མང་པོའི་གོང་ལ་
རྩོམ་འབྲིའི་སློབ་སྦྱོང་བྱེད་ཆེད་ཌིན་ངའི་སྒོ་ཁར་ཡོང་དུས། ཌིན་དང་ངེད་གཉིས་
ཀྱིས་ཐོག་མར་ཁ་བརྡ་བྱས་སའི་ཆང་ཁང་དེའི་ཁ་པར་ནས་ཁ་པར་གཏོང་ཆེད་རེད།
མེལ་ལེ་བརྒྱ་ཕྲག་བཅོ་བརྒྱད་ཀྱི་ཕ་རོལ་གྱི་བྷུལ་གྱི་རྙོག་དྲ་བཤད་པའི་སྐད་ཅོར་དེ་
ང་ཚོས་གོ་བྱུང་། “བུ་ཁྱེད་རང་ཚོས་གྷ་ལ་ཋི་ཡ་ ཌན་ཁེལ་ལ་ངས་འདི་ནས་ཅི་ཞིག་
བྱེད་དགོས་པ་དེ་ཤོད་དང་། མོ་འདིར་བསླེབས་ནས་ད་བདུན་ཕྲག་གཉིས་ཕྱིན་སོང་།
མོ་ནི་རང་གི་ཁང་མིག་ཏུ་ཡིབ་ནས་སྡོད་ཅིང་། ང་དང་ཇེ་ནེ་སུ་ཡིན་ལ་སྐད་ཆ་
བཤད་རྒྱུར་དགག་བྱ་བྱེད། ཨེ་ཌི་ཌན་ཁེལ་ཟེར་བའི་མི་དེ་ཁྱེད་ཅག་དང་ལྷན་དུ་
ཡོད་དམ། དཀོན་མཆོག་མཁྱེན། ཁོ་མར་འཁྲིད་ཡོང་ནས་མོ་འཁྱེར་ཞིག མོ་རང་ང་
ཚོའི་ཉལ་ཁང་ཡག་ཤོས་དེར་ཉལ་གྱི་ཡོད་ལ། སྒོར་མོ་རྫོགས་ཟིན་པ་དེ་གསལ་ཐག་
ཆོད་རེད། འདི་མགྲོན་ཁང་མ་རེད།" ཁོང་གིས་ཁ་པར་ཐོག་ནས་བྷུལ་ལ་ངུ་སྐད་དང་
ཨོ་ཙི་བརྗོད་བཞིན་སེམས་ཁྲལ་མ་བྱེད་ལབ་སོང་། དེར་ཌིན་དང་། མེ་རི་ལུ། ཁར་
ལོ། ཌན་ཁེལ། ང་། ཨི་ཡན་ མག་ཨར་ཐར། ཁོང་གི་སྐྱེས་དམན། ཁོམ་ སེའི་བྷུ་
རུག དཀོན་མཆོག་མཁྱེན། གཞན་སུ་ཡོད། ཚང་མས་སྦི་རག་འཐུང་ཞོར་འཐོམས་
བསྡད་པའི་བྷུལ་གྱི་ཐོག་ལ་ཁ་པར་བརྒྱུད་ནས་སྐད་ཅོར་རྒྱག་ཅིང་། བྷུལ་ལ་མཚོན་
ན་དོན་དག་གང་ཡིན་གྱི་ཐད་ནས་མགོ་འཐོམ་རྒྱུ་ལ་ནི་ཧ་ཅང་མི་དགའ་མཁན་ཞིག་
ཡིན། “ཨོ་རེད།" ཁོང་གིས་བཤད། “གལ་སྲིད་ཁྱེད་རང་འདིར་སླེབས་པ་ཡིན་ན།
ཁྱེད་རང་འདིར་སླེབས་དུས་དེར་གོ་རྟོགས་ཡག་ག་ཞིག་ལོན་སྲིད།” ཟེར། ངས་ངའི་
ཨ་ནེ་ལ་བདེ་མོ་ཞུས་ཤིང་བདུན་ཕྲག་གཉིས་ཀྱི་ནང་ལ་ཚུར་ལོག་རྒྱུ་ཡིན་པའི་ཁས་
ལེན་བྱས་ཏེ། ཁ་ལི་ཧྥོར་ནི་ཡ་ལ་ཐོན་ཕྱིན་པ་ཡིན།

ལེའུ་དྲུག་པ།

ང་ཚོའི་འགྲུལ་བཞུད་ཀྱི་མགོ་འཛུགས་དེ་ནི་ཟང་ཟིང་དང་མཚར་སྣང་ཅན་ཞིག་རེད།
འདི་ལ་རབ་རིབ་ཀྱི་གཏམ་རྒྱུད་ཆེན་པོ་ཞིག་ཡོང་རྒྱུ་ཡིན་པ་དེ་ངས་མཐོང་ཐུབ་ཀྱི་
འདུག "ཀི་ཧི་ཧི།” ཌིན་གྱིས་སྐད་བརྒྱབ། "ད་ང་ཚོ་འགྲོ་གི་ཡོད་དོ།།” དེ་ནས་ཁོང་ཁ་
ལོའི་འཁོར་ལོ་སྟེང་དུ་བསྙེས་ཤིང་། རླངས་འཁོར་ནི་དྲང་མོ་མདའ་ལྟར་བསྐོར་སོང་
ལ། ཁོང་ནི་རང་གི་རང་བྱུང་མ་བཅོས་པའི་ཁོར་ཡུག་དེ་ལ་སླར་ལོག་འདུག་ཅིང་།
མི་ཚང་མས་དེ་མཐོང་ཐུབ་ཀྱི་འདུག ང་ཚོ་ཚང་མ་དགའ་བྱུང་ལ། ང་ཚོས་མགོ་
འཐོམས་དང་དོན་མེད་ཀྱི་བྱ་བ་རྣམས་རྒྱབ་ཏུ་བསྐྱུར་ནས་དུས་ཚོད་འདིའི་རང་
ཅག་གི་དམ་པའི་བྱ་བ་ཉག་ཅིག་དེ་སྒྲུབ་བཞིན་ཡོད་པ་ངོས་ཟིན་བྱུང་ལ། དེ་ནི་
ལམ་ལ་བསྐྱོད་པར་བྱེད་པ་དེའོ།། དེ་ནས་ང་ཚོ་བསྐྱོད་པ་རེད། ནེའུ་ཇར་ཛིའི་མངའ་
སྡེའི་ས་ཆ་ཞིག་ཏུ་ང་ཚོས་ཡ་མཚན་པའི་ལམ་བྱང་དཀར་པོ་ཞིག་གི་སྟེང་དུ་མདའ་
རྩེ་དང་བཅས་"ལྷོ་ཕྱོགས་"ཞེས་དང་། ཡང་མདའ་རྩེ་དང་བཅས་"ནུབ་ཕྱོགས་”ཞེས་
བྲིས་པ་ཞིག་འཁྱུག་སེ་བསྐྱུར་ཅིང་། ང་ཚོ་ལྷོ་ཕྱོགས་རྟགས་ཅན་གྱི་ལམ་ལ་ཕྱིན་པ་
ཡིན། ནེའུ་ ཨོར་ལེན་སི་གྲོང་ཁྱེར་ཡ། དེ་ནི་ང་ཚོའི་ཀླད་པའི་ནང་དུ་རི་མོར་བརྐོས་
ཡོད། ཌིན་གྱིས་མིང་བཏགས་པའི་ “བ་མོས་གཡོགས་པའི་ནེའུ་ཡོག་གྲོང་བཙོག་"གི་
གངས་དང་རྫོར་པོ་ནས་ཡོང་སྟེ། མཐར་ཨ་མེ་རི་ཀའི་ལུང་མདོ་རྙིང་ཧྲུལ་དུ་གྱུར་
པ་དེ་ན་ཡོད་པའི་ནེའུ་ ཨོར་ལེན་སི་རྙིང་སོང་དེའི་ལྗང་མདོག་གི་སྐྱེས་དངོས་དང་
གཙང་པོའི་དྲི་མ་བར་དུ་དང་། དེ་ནས་ནུབ་ཕྱོགས་རེད། ཨེ་ཌི་ནི་རྒྱབ་ཀྱི་རྐུབ་སྟེགས་
སུ་བསྡད་ཡོད་ལ། མེ་རི་ལུ་དང་ཌིན། ང་བཅས་མདུན་གྱི་རྐུབ་སྟེགས་སུ་བསྡད་ཡོད།
ང་ཚོས་མི་ཚེའི་དགའ་སྤྲོ་དང་བཟང་ཆའི་སྐོར་གྱི་ཁ་བརྡ་སྐྱིད་ཤོས་དེ་བྱས་པ་ཡིན།
ཌིན་གློ་བུར་དུ་ཇེ་འཇམ་ལ་ཕྱིན་སོང་། “ད་དམྱལ་བ། ཁྱེད་ཅག་ཚང་མས། འདིར་
ལྟོས་དང་། ང་ཚོས་ངེས་པར་དུ་ཚང་མ་འགྲིག་ཡོད་པ་དང༌། འདིར་སེམས་ཁྲལ་བྱེད་
དགོས་པ་སྤུ་ཙམ་ཡང་མེད་པ་འདི་ཁས་ལེན་བྱེད་དགོས་པ་རེད། ངོ་མ་བཤད་ན། ང་
ཚོས་ཅི་གང་ལའང་སེམས་ཁྲལ་ངོ་མ་བྱེད་ཀྱིན་མེད་པ་དེ་ང་ཚོས་ཤེས་པའི་དོན་ཡིན་
པ་དེ་ང་ཚོས་ངོས་ཟིན་པ་ཞིག་དགོས་པ་རེད། ང་བདེན་པ་ཨེ་རེད།" ང་ཚོ་ཚང་
མས་མོས་མཐུན་བྱས་པ་ཡིན། “ད་འདི་རེད། ང་ཚོ་ཚང་མ་མཉམ་དུ་ཡོད། ... ང་
ཚོས་ནེའུ་ཡོག་ཏུ་ཅི་ཞིག་བྱས་པ་རེད། དེ་བརྗེད་འཇུག” དེར་ང་ཚོ་ཚང་མ་ལ་རང་
རང་གི་ཁ་འཛིང་ཡོད་པ་རེད། "དེ་དག་ནི་མེལ་ལེ་རེ་རེ་དང་འདོད་འདུན་རེ་རེས་
ང་ཚོའི་རྒྱབ་ལ་བསྐྱུར་ཡོད། ང་ཚོ་ཨོལད་ བྷུལ་ ལི་ལ་ཐུག་ཆེད་ད་ང་ཚོ་ནེའུ་ ཨོར་
ལེན་སིའི་ཕྱོགས་ལ་འགྲོ་བཞིན་ཡོད། སྣང་བ་སྐྱིད་སྐྱིད་ཡོང་གི་མ་རེད་དམ། ཁྱེད་
ཀྱིས་སྒྲ་སྐད་བར་མའི་རོལ་དབྱངས་པ་རྒན་པོ་འདིས་དབུགས་ཡོད་ཚད་ཀྱིས་འབུད་
པ་ལ་ཉན་རྒྱུ་མིན་ནམ།" ཁོང་གིས་རླངས་འཁོར་འདར་འདར་བར་དུ་རླུང་འཕྲིན་
གྱི་སྒྲ་ཇེ་མཐོར་བཏང་། "དེ་ནས་སྒྲུང་སླེབས་སླེབས་བར་དུ་འདི་ལ་མཉན་ནས་དོན་
ངོ་མའི་ངལ་གསོ་དང་ཤེས་ཡོན་འཇགས་པར་བྱེད།" ཟེར།
ང་ཚོ་གླུ་གཞས་དང་བསྡེབས་ནས་མཆོང་ལྡིང་བྱས་ཤིང་། ཁོང་ལ་མོས་མཐུན་
བྱས། ལམ་གྱི་ཡང་དག་པ་དེ་རེད། ལམ་ཆེན་གྱི་དཀྱིལ་དུ་དཀར་ཐིག་འཐེན་ཡོད་པ་
དེ་ང་ཚོའི་མདུན་ལམ་ལ་འབྱར་བ་དང་འདྲ་བར་རླངས་འཁོར་གྱི་མདུན་གྱི་འཁོར་
ལོ་ལ་འཁྱུད་འདུག ཌིན་གྱིས་དགུན་གྱི་མཚན་མོ་ལ་ Tདབྱིབས་ཅན་གྱི་སྟོད་གོས་
ཅན་དང་བཅས་པའི་ཤ་ཤེད་རྒྱས་པའི་སྐེ་དེ་མདུན་དུ་བསྙེས་ནས་རླངས་འཁོར་
འཕུར་བཅུག བྷོལ་ཋི་མོར་གྲོང་ཁྱེར་བརྒྱུད་ནས་འགྲོ་སྐབས་ཁོང་གིས་རླངས་འཁོར་
གྱི་འཚང་ཁའི་ཉམས་མྱོང་ལེན་ཆེད་ངས་བསྐོར་དགོས་པའི་ཨུ་ཚུགས་བརྒྱབ་བྱུང་།
དེ་ནི་འགྲིག་བསྡད་པ་ཞིག་རེད། འོན་ཀྱང་ཁོང་དང་མེ་རི་ལུ་གཉིས་ཀྱིས་འོ་བསྐྱལ་
ཅིང་ཆགས་སྤྱོད་ལ་འཇུག་བཞིན་དུའང་ཁ་ལོའི་འཁོར་ལོ་ལ་འཇུས་ནས་བསྡད་
སོང་། དེ་ནི་སྨྱོན་པ་རང་རེད། རླུང་འཕྲིན་ནི་སྐད་མཐོ་ཤོས་དེའི་ཐོག་ཡོད་ལ། ཌིན་
གྱིས་རླངས་འཁོར་གྱི་མདུན་ཅོག་སྟེང་དུ་ཨི་ཁུང་ཆེན་པོ་ཞིག་མ་བཟོས་བར་དུ་རྔའི་
ཚུལ་དུ་བརྡུངས་སོང་། ངས་ཀྱང་བརྡུངས་པ་ཡིན། རླངས་འཁོར་ཧད་སོན་ཏེ། རྒྱ་
ནག་ལ་བསྐྱོད་པའི་གྲུ་གཟིངས་དལ་པོ་ལྟ་བུ་འདིས། སྙིང་རྗེ། རང་གི་ཕམ་ཉེས་དང་
ཕམ་ཁ་ལེན་བཞིན་འདུག
"ཇི་འདྲའི་སྐྱིད་པོ་རེད་ཡ།” ཌིན་གྱིས་སྐད་བརྒྱབ། "ད་མེ་རི་ལུ། ངོ་མ་ཉོན་ཨ།
སྙིང་སྡུག ང་ནི་དུས་གཅིག་ལ་དོན་ཚང་མ་བྱེད་འཕེར་བའི་མི་རྒོད་ཅིག་ཡིན་པ་དེ་
ཁྱེད་ཀྱིས་ཤེས་པ་རེད། ང་ལ་རྫོགས་མཐའ་མེད་པའི་ནུས་པ་ཞིག་ཡོད། ད་སན་ ཧྥ་
རན་སི་སི་ཁོར་ང་ཚོ་གཉིས་ངེས་པར་དུ་མཉམ་དུ་སྡོད་དགོས་པ་རེད། ངས་རྒྱུན་ལྡན་
གྱི་མེ་འཁོར་སྒམ་ཆུང་འཕར་མ་ཕྲེང་བསྟར་འཇོག་ས་དེའི་སྣེ་མོ་དེ་རུ་ཁྱེད་རང་ལ་
སྡོད་ས་ཡག་པོ་ཞིག་ཤེས། ཉི་མ་གཉིས་རེ་ལས་མི་འགོར་བར་ང་ཁྱིམ་ལ་འབྱོར་ཡོང་
ལ། ཐེངས་རེ་ལ་ཆུ་ཚོད་བཅུ་གཉིས་ཀྱི་རིང་ལ་ཡིན། མོ་རེ། སྙིང་སྡུག ང་ཚོས་ཆུ་ཚོད་
བཅུ་གཉིས་ཀྱི་ཡུན་ལ་ཅི་ཞིག་བྱེད་ཐུབ་པ་དེ་ཁྱེད་ཀྱིས་ཤེས། བར་སྐབས་ཅི་ཡང་མ་
བྱུང་བ་དང་འདྲ་བར་ང་ཁ་མེལ་གྱི་ཁང་པ་ལ་ཐད་ཀར་སྡོད་དུ་འགྲོ མོས་ཤེས་ཀྱི་
མ་རེད། ང་ཚོས་དེ་བྱེད་ཐུབ་ཀྱི་རེད་ལ། སྔོན་ལའང་དེ་བྱས་པ་རེད།” དེ་ནི་མེ་རི་ལུ་
ལ་འགྲིག་བསྡད་འདུག མོ་ནི་དངོས་གནས་ཁ་མེལ་གྱི་མགོ་ལྤགས་བཀོག་ཏུ་ཆས་
འདུག ཧྥི་རི་སི་ཁོ་གྲོང་ཁྱེར་དུ་མེ་རི་ལུ་ང་ལ་འཁོར་རྒྱུ་ཡིན་པའི་ང་ཚོའི་མོས་མཐུན་
འོན་ཀྱང་ད་ནི་ངས་ཁོང་ཚོ་མཉམ་དུ་སྡོད་རྒྱུ་ཡིན་པ་དེ་མཐོང་མགོ་
དེ་ཡོད་པ་རེད།
བཙུགས་སོང་ལ། གླིང་འདིའི་སྣེ་གཞན་པ་དེ་རུ་ང་ནི་ངའི་རྐུབ་ཀྱི་སྒང་ལ་ཁེར་རྐྱང་
དུ་འཇོག་རྒྱུ་ཡིན་པ་རེད། འོན་ཀྱང་དེ་ལ་ཅིའི་ཕྱིར་བསམ་བློ་གཏོང་། གསེར་གྱི་
ས་གཞི་ཡོད་ཚད་རང་གི་མདུན་ཕྱོགས་སུ་ཡོད་དུས་དང་། ཁྱེད་རང་ཡ་མཚན་དུ་
འཇུག་རྒྱུར་སྔོན་དཔག་མི་ཐུབ་པའི་དོན་དག་སྣ་ཚོགས་པ་མང་པོ་ཞིག་ཡིབ་ནས་
བསྒུགས་ཡོད་ཁར། ཁྱེད་རང་ནི་དེ་དག་མཐོང་རྒྱུ་ལ་གསོན་ཡོད་པ་ཚོར་ནས་དགའ་
བ་སྐྱེ་འཇུག་དུས་འདིར་ངས་དེ་ལ་ཅིའི་ཕྱིར་བསམ་བློ་གཏོང་།
ང་ཚོ་རྒྱལ་ས་ཝ་ཤིང་ཊོན་ལ་སྐྱ་རེངས་ཤར་དུས་འབྱོར་བྱུང་། ཉི་མ་དེ་ནི་སྲིད་
འཛིན་ཧེ་རེ་ ཁུ་རུ་མན་གྱི་སྐབས་གཉིས་པའི་ལས་ཁུར་མཛད་སྒོའི་ཉི་མ་རེད། ང་
ཚོ་ང་ཚོའི་གྲུ་གཟིངས་གོག་པོ་དེའི་ནང་ནས་བརྒྱུགས་ཏེ་སོང་རིམ་བཞིན། ཕན་
སིལ་ཝ་ནི་ཡའི་ལམ་ཆེན་རྒྱུད་དུ་དམག་དཔུང་གི་སྟོབས་ཤུགས་བང་སྒྲིག་ནས་རྒྱ་
ཆེར་བཤམས་འདུག དེར་མཚོན་ཆའི་གནམ་གྲུ་ B རྟགས་ཅན་དང་། མཚོ་གྲུ་
PT རྟགས་ཅན། མེ་སྒྱོགས། དེ་ལ་སོགས་པའི་དམག་ཆས་རིགས་ཡོད་ཚད་ཅིག་
ཡོད་པ་དེ་དག་ཁ་བས་གཡོགས་པའི་རྩྭའི་ཁྲོད་དུ་དམར་གསོད་བྱེད་པོ་ཞིག་དང་
མཚུངས། མཐའ་མ་དེར་རྒྱུན་ལྡན་གྱི་སྲོག་སྐྱོབ་གྲུ་ཆུང་དཀྱུས་མ་ཞིག་ཡོད་པ་དེ་ནི་
སྙིང་རྗེ་ཞིང་གླེན་པ་འདྲ་པོ་ཞིག་འདུག དེ་ལ་ལྟ་ཕྱིར་ཌིན་གྱིས་རླངས་འཁོར་ཇེ་དལ་
ལ་བཏང་། ཁོང་གིས་འཚེར་སྣང་གི་ངང་ནས་མགོ་བོ་གཡུག་པར་བྱེད། "མི་འདི་ཚོས་
ག་རེ་བྱེད་ཀྱི་ཡོད་པ་རེད། ཧེ་རེ་ནི་གྲོང་ཁྱེར་འདིའི་ས་ཆ་ཞིག་ན་གཉིད་དུ་ཡུར་
བཞིན་ཡོད། ... རྒད་པོ་བཟང་པོ་ཧེ་རེ་ ... ང་ནང་བཞིན་མི་སུ་རི་ནས་ཡིན་པའི་མི་
དེ་ ... དེ་ནི་ཏན་ཏན་ཁོང་རང་ཉིད་ཀྱི་གྲུ་གཟིངས་ཡིན་རྒྱུ་རེད།”
ཌིན་རྒྱབ་ཀྱི་རྐུབ་སྟེགས་སྟེང་དུ་ཉལ་བར་ཕྱིན་ཅིང་། ཌན་ཁེལ་གྱིས་རླངས་
འཁོར་བསྐོར་བ་རེད། ང་ཚོས་ཁོ་ལ་རླངས་འཁོར་གཟབ་གཟབ་གཏོང་རྒྱུར་ཆེད་
མངགས་ལམ་སྟོན་བྱས་པ་ཡིན། ང་ཚོས་སྡུར་བ་འཐེན་ནས་ཅང་མ་འགོར་བར་ཁོང་
གིས་རླངས་འཁོར་གྱི་འཁོར་རྟེན་སྐྱོན་ཅན་ཡོད་བཞིན་དུའང་རྒྱུག་ཚད་བརྒྱད་ཅུའི་
བར་དུ་དེད། དེ་ཙམ་དུ་མ་ཟད་ཉེན་རྟོག་པ་ཞིག་གིས་རླངས་འཁོར་བསྐོར་མཁན་
ཞིག་དང་ལྷན་དུ་རྩོད་པ་རྒྱག་བཞིན་པའི་ས་ཆ་ཞིག་ཏུ་ཁོང་གིས་རླངས་འཁོར་སུམ་
བསྐྱུར་གྱིས་བརྒྱུགས་པ་དང་། ལམ་ཕྲེང་བཞི་ཅན་གྱི་ལམ་ཆེན་གྱི་ལམ་ཕྲེང་བཞི་
པའི་སྟེང་དུ་ཁ་ཕྱོགས་ནོར་བའི་ལམ་ལ་འགྲོ་བཞིན་ཡོད། ཉེན་རྟོག་པ་དེས་རང་
གི་ཉེན་དུང་གི་བརྡ་སྒྲོག་བཞིན་ང་ཚོའི་རྗེས་འདེད་པ་ནི་ཆོས་ཉིད་རེད། ང་ཚོ་
བཀག་བྱུང་། ཁོང་གིས་ང་ཚོས་ཁོང་གི་རྗེས་དེད་ནས་འབབ་ཚིགས་ལས་ཁུངས་ལ་
ཤོག་ཟེར། དེར་ཉེན་རྟོག་པ་སེམས་ནག་ཅིག་འདུག་པ་དེ་འཕྲད་མ་ཐག་ནས་ཌིན་
ལ་དགའ་མི་འདུག་ལ། ཁོང་གིས་ཌིན་གྱི་གང་ས་ནས་བཙོན་ཁང་གི་དྲི་མ་ཚོར་ཐུབ་
ཀྱི་འདུག ཁོང་གིས་ང་དང་མེ་རི་ལུ་ལ་ཁེར་རྐྱང་དུ་འདྲི་རྩད་བྱེད་སླད་ལས་རོགས་
རྣམས་ཕྱི་རོལ་ཏུ་མངགས་བྱུང་། ཁོང་ཚོས་མེ་རི་ལུ་ལོ་ག་ཚོད་ཡིན་པ་ཤེས་འདོད་
འདུག་ལ། བུད་མེད་འཁྲིག་སྤྱོད་ཆེད་དབོར་འདྲེན་འགོག་པའི་མེན་ཞེས་པའི་ཁྲིམས་
གཞིའི་ཐོག་ནས་ཅིག་བཟོ་རྒྱུའི་འབད་བརྩོན་བྱེད་ཀྱི་འདུག འོན་ཀྱང་མོ་ལ་རང་གི་
གཉེན་སྒྲིག་གི་འཛིན་ཡིག་འདུག དེ་ནས་ཁོང་ཚོས་ང་ཟུར་ཞིག་ལ་འཁྲིད་ནས་མེ་
རི་ལུ་དང་མཉམ་དུ་སུ་ཞིག་ཉལ་གྱི་ཡོད་མེད་དེ་ཤེས་འདོད་བྱས། “མོའི་ཁྱོ་ག་”ངས་
ཅུང་ལས་སླ་པོའི་ངང་ནས་དེ་ལྟར་བཤད། ཁོང་ཚོ་ལ་ཤེས་འདོད་འཕར་འདུག ཅིག་
འགྲིག་མི་འདུག ཁོང་ཚོས་དྲི་བ་འགའ་ཞིག་ལན་གཉིས་ལ་དྲིས་ཤིང་ང་ཚོའི་ཁ་ནས་
ཅིག་ཤོར་འགྲོ་བའི་རེ་བ་བྱས་ཏེ། སྤུས་ཀ་ཞན་པའི་འདྲི་ཞིབ་ཐབས་ལམ་འགའ་ཞིག་
ཚོད་ལྟ་བྱས་སོང་། ངས་ལབ་པ་ཡིན། "ཕ་གིའི་མི་དེ་གཉིས་ནི་ཁ་ལི་ཧྥོར་ནི་ཡའི་
ལྕགས་ལམ་གྱི་ལས་ཀ་ལ་ལོག་འགྲོ་གི་ཡོད་པ་རེད། འདི་གཟུགས་པོ་ཐུང་བ་དེའི་
ཆུང་མ་རེད། ང་ནི་སློབ་གྲྭ་ཆེན་མོ་ནས་བདུན་ཕྲག་གཉིས་ཀྱི་གུང་གསེང་ལ་ཡོང་
བའི་ཁོང་ཅག་གི་གྲོགས་པོ་ཞིག་ཡིན།”
ཉེན་རྟོག་པ་དེ་འཛུམ་ལངས་ནས་“ཡིན་ནམ། དངུལ་ཁུག་འདི་དངོས་གནས་
ཁྱེད་ཀྱི་ཡིན་ནམ།” ཟེར།
མཐར་ནང་དུ་ཡོད་པའི་སེམས་ནག་དེས་ཌིན་ལ་སྒོར་མོ་ཉི་ཤུ་རྩ་ལྔ་ཡི་ཆད་
པ་བཅད་སོང་། ས་ཕ་གིའི་མཚོ་འགྲམ་བར་དུ་འགྲོ་རྒྱུའི་ཆེད་དུ་ང་ཚོ་ལ་སྒོར་མོ་
བཞི་བཅུ་མ་གཏོགས་མེད་ཅེས་ཁོང་ཚོར་བཤད་པ་ཡིན་མོད། ཁོང་ཅག་ལ་མཚོན་
ན་དེ་ཡིས་ཁྱད་པར་གང་ཡང་བཟོ་གི་མི་འདུག་ཅེས་བཤད་བྱུང་། ཌིན་གྱིས་དེ་ལ་
ངོ་རྒོལ་བྱས་སྐབས་ཉེན་རྟོག་པ་སེམས་ནག་དེས་ཁོང་སླར་ཡང་ཕན་སིལ་ཝ་ནི་
ཡ་མངའ་སྡེ་ལ་འཁྲིད་དེ། ཁོང་ལ་དམིགས་བསལ་ཉེས་པ་ཞིག་འགེལ་རྒྱུ་ཡིན་པའི་
ཉེན་བརྡ་བཏང་སོང་།
“"ཉེས་པ་ག་རེ།”
"ཉེས་པ་ག་རེ་ཡིན་པ་དེ་ལ་བསམ་བློ་མ་གཏོང་། མི་གྲུང་པོ། དེའི་སྐོར་ལ་སེམས་
ཁྲལ་མ་བྱེད།”
ང་ཚོས་ཁོང་ཅག་ལ་སྒོར་མོ་ཉི་ཤུ་རྩ་ལྔ་སྤྲོད་དགོས་འཁེལ་སོང་། འོན་ཀྱང་དེའི་
སྔོན་ལ་ཨེ་ཌི་ཌན་ཁེལ་མ་རབས་དེས་ང་བཙོན་ཁང་ལ་འགྲོ་ཆོག་ཅེས་བཤད་བྱུང་།
ཌིན་གྱིས་དེ་ཡང་འགྲིག་པའི་བསམ་ཚུལ་བཟུང་། ཉེན་རྟོག་པ་ཧ་ཅང་ཁོང་ཁྲོ་ལངས་
ཏེ་བཤད་རྒྱུར། “གལ་སྲིད་ཁྱེད་ཀྱིས་རང་གི་རོགས་པ་བཙོན་ཁང་ལ་འགྲོ་རུ་བཅུག་
ན། ངས་ད་ལྟ་རང་ཁྱེད་རང་ཕན་སིལ་ཝ་ནི་ཡ་ལ་མངའ་སྡེ་ལ་འཁྲིད་འགྲོ་གི་ཡིན།
དེ་གོ་སོང་ངམ།" ཟེར། ང་ཚོ་ཚང་མས་བྱེད་འདོད་པ་ནི་འདི་ནས་ཐོན་འགྲོ་རྒྱུ་དེ་རེད།
“ཝར་ཇིན་ནི་ཡའི་མངའ་སྡེའི་ནང་དུ་སླར་ཡང་རྒྱུག་ཉེས་འཛིན་བྱང་ཞིག་རག་ན།
ཁྱེད་ཀྱི་རླངས་འཁོར་ཤོར་གྱི་རེད།” ཉེན་རྟོག་པ་སེམས་ནག་དེས་གྱེས་ཁའི་ཁ་རྡུང་གི་
ཚུལ་དུ་དེ་ལྟར་བཤད། ཌིན་གྱི་གདོང་དམར་པོ་ཆགས་འདུག ང་ཚོས་ཁུ་སིམ་མེར་
རླངས་འཁོར་བསྐོར་ནས་ཕྱིན་པ་ཡིན། དེ་ནི་ང་ཚོ་ལས་འགྲུལ་བཞུད་ཀྱི་སྒོར་མོ་རྐུ་
འཁྱེར་བྱེད་པའི་མགྲོན་ཤོག་ཅིག་དང་མཚུངས། ཁོང་ཚོས་ང་ཚོ་ལ་སྒོར་མོ་མེད་པ་
དང་། ལམ་དུ་གཉེན་ཉེ་མེད་པ། ཡང་ན་སྒོར་མོའི་ཆེད་དུ་ཏར་འཕྲིན་གཏོང་ས་མེད་
པ་དེ་ཤེས་ཀྱི་ཡོད། ཨ་མེ་རི་ཀའི་ཉེན་རྟོག་པས་ཁོང་ཚོ་སྐྲག་མི་དགོས་སའི་ཨ་མེ་རི་
ཀ་བ་དེ་ཚོ་ལ་ཡིག་ཆ་དང་ཉེན་བརྡ་གཏོང་བ་བརྒྱུད་ནས། དེ་ཚོའི་ཐོག་ལ་སེམས་
ཁམས་ཀྱི་གཡུལ་འགྱེད་ཅིག་ལ་ཞུགས་ཡོད་པ་རེད། དེ་ནི་ཝིག་ཁོར་རི་ཡའི་ཉེན་རྟོག་
དཔུང་ཁག་ཅིག་རེད། དེས་རྙིང་དྲི་འཐུལ་བའི་སྒེའུ་ཁུང་ནས་ཕྱི་རོལ་ཏུ་ལྐོག་ལྟ་བྱེད་
ཅིང་། ཡོད་ཚད་ལ་འདྲི་རྩད་བྱེད་ན་འདོད་ལ། རང་གི་འདོད་པར་འབབ་པའི་ནག་
ཉེས་ཤིག་མེད་པ་ཡིན་ན་ནག་ཉེས་རྫུན་བཟོ་བྱེད་ཐུབ་ཀྱི་རེད། ཕ་རན་སིའི་རྩོམ་པ་
པོ་ལུ་སི་ ཧྥར་ཌི་ནནད་ སེ་ལིན་གྱིས། “ནག་ཉེས་ཀྱི་ཚིག་གྲུབ་དགུ། ཉོབ་སྣང་གི་
ཕུང་པོ་གཅིག” ཅེས་བཤད་ཡོད། ཌིན་ནི་ཧ་ཅང་རླུང་ལངས་ཡོད་ཅིང་། ཁོང་ལ་མེ་
མདའ་ཞིག་ཐོབ་མ་ཐག་ཏུ་ཚུར་ཝར་ཇིན་ནི་ཡ་མངའ་སྡེ་ལ་ལོག་ནས་ཉེན་རྟོག་པ་
དེ་ལ་མེ་མདའ་རྒྱག་འདོད་སྐྱེས་འདུག
“ཕན་སིལ་ཝ་ནི་ཡ།" ཁོང་གིས་སྡིགས་སྐད་བརྒྱབ། "ངས་ཉེས་འགེལ་དེ་ག་
རེ་ཡིན་པ་ཤེས་ན་བསམ་གྱི་འདུག གཅིག་བྱས་ན་སྟུ་རེད། ངའི་སྒོར་མོ་ཡོད་ཚད་
འཕྲོག་ནས་ང་ལ་སྟུ་ཡི་ཉེས་པ་འགེལ་གྱི་རེད། དམྱལ་བ། མི་འདི་ཚོ་ལ་དམྱལ་བ་
ལས་སླ་མོ་འདུག ད་དུང་ཁྱེད་ཀྱིས་རྙོག་དྲ་བཤད་ན་ཁོང་ཚོ་ཕྱིར་ཐོན་ནས་ཁྱེད་
རང་ལ་མེ་མདའ་རྒྱག་གི་རེད།" ང་ཚོས་དེ་བརྗེད་པར་བྱས་ནས་རང་རང་སྐྱིད་པོ་
བྱེད་རྒྱུ་ལས་གཞན་བྱེད་རྒྱུ་ཅི་ཡང་མི་འདུག ང་ཚོ་རི་ཆི་མོནད་གྲོང་ཁྱེར་བརྒྱུད་
ཚར་སྐབས་ང་ཚོས་དེ་དག་བརྗེད་མགོ་བརྩམས་ཤིང་། དེ་ནས་ཅང་མ་འགོར་བར་
ཚང་མ་འགྲིག་འདུག
ད་ང་ཚོ་ས་ཕ་གི་བར་དུ་འགྲོ་རྒྱུ་ལ་སྒོར་མོ་བཅོ་ལྔ་ཡོད། ང་ཚོས་རླངས་འཁོར་
སྒུག་བསྐྱོད་པ་ཡར་བླངས་ཤིང་རྡོ་སྣུམ་གྱི་ཆེད་དུ་ཁོང་ཚོ་ལས་སྐར་མ་སློང་དགོས་ཀྱི་
རེད། ཝར་ཇིན་ནི་ཡའི་ས་རྒོད་ཀྱི་ཁྲོད་དུ་ང་ཚོས་གློ་བུར་དུ་མི་ཞིག་ལམ་དུ་གོམ་
བགྲོད་བྱེད་པ་མཐོང་བྱུང་། ཌིན་ནི་རླངས་འཁོར་འགོག་ས་ཞིག་ལ་བརྒྱུགས་སོང་།
ངས་རྒྱབ་ལ་བལྟས་ཤིང་། ཁོང་ནི་སྤྲང་པོ་ཞིག་རེད་ལ་ཕལ་ཆེར་སྐར་མ་གཅིག་ཀྱང་
ཡོད་མ་རེད་ལབ་པ་ཡིན།
"ང་ཚོས་སྣང་བ་སྐྱིད་སྐྱིད་ཙམ་གྱི་ཆེད་དུ་ཁོང་ཡར་ལེན་འཇོག" ཌིན་གྱིས་གད་
མོ་དང་བཅས་བཤད། མི་དེ་ནི་གྱོན་པ་ཧྲུལ་པོ་དང་མིག་ཤེལ་གོན་པའི་སྨྱོན་པའི་
རིགས་དེ་རེད་ལ། ལམ་ཟུར་གྱི་ཆུ་ཡུར་ཞིག་ནས་རྙེད་ཅིང་འདམ་གྱིས་གཡོགས་པའི་
རྒྱབ་ཤོག་ཅན་གྱི་དེབ་ཅིག་ཀློག་བཞིན་འགྲོ་གི་འདུག ཁོང་རླངས་འཁོར་ལ་འཛུལ་
བ་དང་ལམ་སེང་དེབ་ཀློག་པ་ལ་ཞུགས་སོང་། ཁོང་ནི་ཧ་ལས་པའི་རྫོར་པོ་དང་རྨ་
པགས་ཀྱིས་གཡོགས་པ་ཞིག་རེད། ཁོང་གིས་བཤད་ན་ཁོང་གི་མིང་ནི་ཧེ་མན་ སོ་
ལོ་མོན་[མཆན]། སོ་ལོ་མོན་ཞེས་པ་ནི་ཡ་ཧུ་ད་པའི་རྒྱལ་སྲས་མཁས་པ་ཞིག་དང་
ཆོས་སྟོན་པ་པོ་ཞིག་གི་མིང་ལའང་འཇུག]ཡིན་པ་དང་། ཨ་མེ་རི་ཀའི་ས་ཆ་ཧྲིལ་
པོར་རྐང་བགྲོད་བྱས་ཤིང་། ཡ་ཧུ་ད་པའི་ཁྱིམ་ཚང་གི་སྒོ་བརྡུངས་པའམ་མཚམས་
མཚམས་ལ་སྒོ་ལ་རྐང་པས་གཞུས་ཏེ་སྒོར་མོ་སྤྲོད་ཅིག་ཅེས་སློང་བཞིན་ཡོད་ཟེར།
“ང་ལ་ཟ་རྒྱུའི་ཆེད་དུ་སྒོར་མོ་སྤྲོད་དང༌། ང་ནི་ཡ་ཧུ་ད་པའི་མི་ཡིན།”
ཁོང་གིས་བཤད་ན་བྱེད་ཐབས་དེ་བཟང་ཞིང་དེའི་འབྲས་བུའང་སྨིན་ཡོང་གི་
འདུག་ཟེར། ང་ཚོས་ཁོང་ལ་དེབ་གང་ཞིག་ཀློག་གི་ཡོད་མེད་དྲིས་པ་ཡིན། ཁོང་གིས་
ཤེས་ཀྱི་མི་འདུག ཁོང་གིས་དེབ་ཀྱི་ཁ་བྱང་ལ་ལྟ་རྒྱུའི་ངལ་བ་བྱས་མ་སོང་། ཁོང་གིས་
ས་ཆ་རྒོད་ལ་ཤོར་བ་ཞིག་གི་ནང་ནས་ས་དེ་ལ་དབང་བའི་ཡ་ཧུ་ད་པའི་ཆོས་ཁྲིམས་
ཀྱི་གསུང་རབ་ཁོར་ར་ངོ་མ་ཞིག་རྙེད་པར་གྱུར་བ་ལྟ་བུ་དང་རྣམ་པ་འདྲ་བའི་ཐོག་
ནས་དེབ་ཀྱི་ཚིག་འབྲུ་ཙམ་ལ་ལྟ་བཞིན་འདུག
“མཐོང་སོང་ངམ། མཐོང་སོང་ངམ། མཐོང་སོང་ངམ།” ཌིན་གྱིས་ངའི་རྩིབས་
མ་ལ་མཛུབ་མོ་འཛུགས་བཞིན་བཙིར་སྐད་བརྒྱབ། "དེ་སྣང་བ་སྐྱིད་སྐྱིད་རེད་ཅེས་
ངས་ལབ་པ་ཡིན། མི་ཚང་མ་སྐྱིད་སྐྱིད་རེད། ཁོ་རེ།” ང་ཚོས་སོ་ལོ་མོན་ཕ་གི་ཋེ་
སི་ཋ་མེནད་[ཡེ་ཤུའི་བཀའ་ཆེམས་]ཅེས་པའི་མིང་ཐོགས་པའི་གྲོང་ཁྱེར་བར་དུ་
ཁྱེར་བ་ཡིན། ངའི་སྤུན་ནི་ད་ཆ་གྲོང་དེའི་ཕྱོགས་གཞན་པ་དེའི་ཁང་པ་གསར་པ་
ཞིག་ཏུ་ཡོད། ད་ང་ཚོ་སླར་ཡང་གྲོང་དཀྱིལ་ནས་མེ་འཁོར་ལྕགས་ལམ་དང་ཆབས་
ཅིག་མར་བརྐྱངས་ཡོད་པའི་མདོག་སྐྱ་ལ་རིང་བའི་ལམ་དེར་བསླེབས་ཡོད་ཅིང་།
གདོང་ནག་གེ་བའི་ལྷོ་ཕྱོགས་པ་རྣམས་ནི་ལྕགས་ཆས་ཚོང་ཁང་དག་དང་། སྐར་
མ་ལྔ་དང་བཅུ་ཞེས་པའི་གོང་ཆུང་ཚོང་ཁང་གི་མདུན་ན་མཆོང་མ་ལྡིང་གིས་འགྲོ་
བཞིན་འདུག
སོ་ལོ་མོན་གྱིས་བཤད་རྒྱུར། "ཁྱེད་ཅག་གིས་མུ་མཐུད་ནས་འགྲུལ་བཞུད་བྱེད་
རྒྱུར་སྒོར་མོ་ཏོག་ཙམ་ཞིག་དགོས་ཀྱི་ཡོད་པ་ངས་ཤེས་ཀྱི་འདུག ཁྱེད་ཅག་གིས་
ང་ལ་སྒུགས་དང་། ངས་ཡ་ཧུ་ད་པའི་ཁྱིམ་ཚང་ཞིག་ནས་སྒོར་མོ་འགའ་སློང་དུ་
འགྲོ ས་ཐག་རིང་དཔེར་ན་ཨ་ལ་བྷ་མ་མངའ་སྡེ་བར་དུ་ང་ཁྱེད་ཅག་དང་ལྷན་དུ་
འགྲོ་གི་ཡིན།" ཟེར། ཌིན་ནི་སྐྱིད་དྲགས་ནས་ཧ་ཅང་དགའ་འདུག ཁོང་དང་ངེད་
གཉིས་རླངས་འཁོར་ནང་དུ་གུང་ཟས་ཤིག་ཟ་ཆེད་བག་ལེབ་དང་ཕྱུ་རའི་ལྡེ་ཁུ་ཉོ་
རུ་ཕྱི་ལོགས་ལ་བརྒྱུགས་པ་ཡིན། མེ་རི་ལུ་དང་ཨེ་ཌི་གཉིས་རླངས་འཁོར་ནང་དུ་
བསྒུགས་ནས་བསྡད་སོང་། ང་ཚོས་ཋེ་སི་ཋ་མེནད་ཅེས་པའི་གྲོང་ཁྱེར་དུ་ཧེ་མན་ སོ་
ལོ་མོན་ཚུར་ལོག་རྒྱུ་ལ་ཆུ་ཚོད་གཉིས་ཀྱི་རིང་བསྒུགས་ནས་བསྡད་པ་ཡིན། ཁོང་
གིས་གྲོང་དེའི་ས་གང་ཞིག་ཏུ་རང་གི་བག་ལེབ་ཀྱི་ཆེད་དུ་འདུར་རྒྱུག་བྱེད་ཀྱིན་ཡོད་
པ་རེད། འོན་ཀྱང་ང་ཚོས་ཁོང་མཐོང་ཐུབ་ཀྱི་མི་འདུག ཉི་མ་དམར་པོར་འགྱུར་མགོ་
བརྩམས་སོང་ལ། ད་འཕྱི་པོ་རེད།
སོ་ལོ་མོན་ཁྱོན་ནས་བསླེབས་མ་བྱུང་། དེར་བརྟེན་ང་ཚོ་ཋེ་སི་ཋ་མེནད་གྲོང་
ཁྱེར་ནས་ཐོན་ཕྱིན་པ་ཡིན། “ད་ཁྱེད་ཀྱིས་ལྟོས་དང་། དཀོན་མཆོག་ཡོད་པ་རེད། གང་
ཡིན་ཟེར་ན། ང་ཚོས་ཅི་ཞིག་བྱེད་ཐབས་བྱས་མིན་ལ་མ་ལྟོས་པར་ང་ཚོ་གྲོང་འདིའི་
ནང་འཁོར་དགོས་པ་ཞིག་ཡོང་བསྡད་ཀྱི་འདུག ཁྱེད་ཀྱིས་གྲོང་འདི་ལ་ཡོད་པའི་ཡེ་
ཤུའི་གསུང་རབ་ཀྱི་མིང་ཡ་མཚན་དེ་མཐོང་གི་རེད་ལ། ཡེ་ཤུའི་གསུང་རབ་ཀྱི་
མི་སྣ་ཡ་མཚན་པོ་དེས་སླར་ཡང་ཐེངས་གཅིག་ང་ཚོ་འདིར་འགོག་པ་ཞིག་བཟོས་
པ་རེད། ཕྱོགས་གང་ས་གང་དུ་དོན་ཚང་མ་སྦྲེལ་ཡོད་པ་རེད་ལ། དེ་ཡང་ཆར་པ་
ཡིས་གཅིག་ལ་གཅིག་བརྟེན་གྱི་རྣམ་པས་འཇིག་རྟེན་ཧྲིལ་པོའི་མི་ཚང་མ་སྦྲེལ་ཡོད་
པ་དང་མཚུངས་པ་རེད།" ཌིན་གྱིས་འདི་འདྲའི་ཐོག་ནས་ཁ་བརྡ་གློད་སོང་ལ། ཁོང་
དགའ་བ་དང་སྤྲོ་བས་ཁེངས་འདུག ཁོང་དང་ངེད་གཉིས་ཀྱིས་གློ་བུར་དུ་ལུང་པ་
ཡོངས་རྫོགས་ནི་ཉ་ཕྱིས་ཤིག་དང་འདྲ་བར་ང་ཚོའི་ཆེད་དུ་ཁ་ཕྱེས་པ་མཐོང་བྱུང་ལ།
དེ་ན་མུ་ཏིག་འདུག དེ་ན་མུ་ཏིག་འདུག དེ་ནས་ལྷོ་ཕྱོགས་ལ་བརྒྱུགས་པ་ཡིན། ང་
ཚོས་རླངས་འཁོར་སྒུག་བསྐྱོད་པ་གཞན་ཞིག་ཡར་བླངས་པ་ཡིན། འདི་ནི་སེམས་
སྡུག་ཅན་གྱི་ན་གཞོན་ཞིག་རེད་ལ། ཁོང་གིས་བཤད་པ་ལྟར་ན། ཁོང་ལ་ཨ་ནེ་ཞིག་
ཡོད་པ་དེས་ཧྥེ་ཡེ་ཋ་ཝིལ་གྲོང་ཁྱེར་གྱི་ཕྱི་རོལ་དེ་མ་ཐག་ན་ཡོད་པའི་བྱང་ཁ་རོ་ལི་ན་
མངའ་སྡེའི་ཌན་གྲོང་ཁྱེར་དུ་ཟ་ཆས་ཚོང་ཁང་ཞིག་བདག་ཉར་བྱས་ཡོད་ཅེས་ཟེར།
"ང་ཚོ་དེ་ལ་འབྱོར་སྐབས་ཁྱེད་ཀྱིས་མོ་ལས་སྒོར་གཅིག་སློང་ཐུབ་བམ། ཏག་ཏག་
རེད། འགྲིག་གི་རེད་ཡ། ད་འགྲོ་ཡ།” ཆུ་ཚོད་གཅིག་གི་ཡུན་ལ་ས་སྲོད་ཀྱི་སྐབས་སུ་
ང་ཚོ་ཌན་ལ་བསླེབས་བྱུང་། ང་ཚོས་བྱིས་པ་འདིས་རང་གི་ཨ་ནེ་ལ་ཟ་ཆས་ཚོང་ཁང་
ཡོད་ཅེས་བཤད་ས་དེ་ལ་རླངས་འཁོར་བསྐོར་བ་ཡིན། དེ་ནི་བཟོ་གྲྭ་ཞིག་གི་རྩིག་པ་
ལ་མཇུག་གཏད་པའི་ལམ་ཁ་ཆུང་ཆུང་ཡིད་སྐྱོ་བ་ཞིག་འདུག དེར་ཟ་ཆས་ཚོང་ཁང་
འདུག འོན་ཀྱང་དེ་ན་ཨ་ནེ་མི་འདུག ང་ཚོས་བྱིས་པ་དེས་ཅི་ཞིག་བཤད་ཀྱིན་ཡོད་
མེད་ལ་ཡ་མཚན་ནས་བསྡད། ང་ཚོས་ཁོང་ས་ཐག་གང་ཙམ་གྱི་བར་དུ་འགྲོ་གི་ཡོད་
སྐོར་དྲིས་མོད་ཁོང་གིས་ཤེས་ཀྱི་མི་འདུག དེ་ནི་བསླུ་བྲིད་ཆེན་པོ་ཞིག་རེད། སྔོན་མ་
སྔོན་མ་ཞིག་ལ་ཁོང་ལམ་ཕྲན་བརྒྱུད་དེ་འགྲུལ་བཞུད་བྱས་སྐབས་ཤིག་ལ། ཁོང་གིས་
ཌན་གྲོང་ཁྱེར་གྱི་ཟ་ཆས་ཚོང་ཁང་དེ་མཐོང་མྱོང་ཡོད་པ་རེད། དེ་ནི་ཁོང་གི་འཁྲུགས་
ཤིང་ཚ་བ་འཕར་བའི་སེམས་ཀྱི་ནང་དུ་ཐོག་མར་ཐོན་པའི་སྒྲུང་དེ་རེད། ང་ཚོས་
ཁོང་ལ་རྒྱུ་མའི་ཟ་མ་རྒྱུ་མ་ཚ་བོ་ཞེས་པ་པ་དེ་ཉོས་པ་ཡིན། འོན་ཀྱང་ཌིན་གྱིས་ང་
ཚོས་ཁོ་རང་ང་ཚོ་དང་མཉམ་དུ་འཁྲིད་ཐུབ་ཀྱི་མི་འདུག གང་ཡིན་ཟེར་ན་ང་ཚོ་ལ་
གཉིད་ཁུག་སའི་ས་ཆ་དང་། རྡོ་སྣུམ་ཏོག་ཙམ་ཉོ་ཐུབ་མཁན་གྱི་རླངས་འཁོར་སྒུག་
བསྐྱོད་པ་སྡོད་ས་དགོས་ཞེས་ལབ་སོང་། འདི་ནི་ཡིད་སྐྱོ་བ་ཞིག་རེད་མོད་དོན་དངོས་
རེད། མཚན་མོ་ཆགས་སྐབས་ང་ཚོས་ཁོང་ཌན་གྲོང་ཁྱེར་དུ་བསྐྱུར་ནས་ཕྱིན་པ་ཡིན།
ཌིན་དང་མེ་རི་ལུ། ཨེ་ཌི་བཅས་གཉིད་ཁུག་པའི་སྐབས་སུ་ངས་ལྷོ་ཁ་རོ་ལི་ནའི་
མངའ་སྡེ་ཡོངས་དང་། དེ་ནས་ཇོར་ཇི་ཡ་མངའ་སྡེའི་མ་ཁོན་གྲོང་ཁྱེར་བརྒལ་བརྒལ་
བར་དུ་རླངས་འཁོར་བསྐོར་བ་ཡིན། མཚན་མོར་ཁེར་རྐྱང་ཡིན་སྟབས་ང་རང་རང་
གི་བསམ་བློ་འཁོར་བྱུང་ལ། རླངས་འཁོར་དེ་ལམ་རྩ་ཆེན་ནམ་དམ་པ་འདིའི་སྟེང་གི་
དཀར་ཐིག་འཐེན་པ་ལ་སྦྱར་ནས་ཕྱིན་པ་ཡིན། ངས་ཅི་ཞིག་བྱེད་ཀྱི་ཡོད། ང་གང་
དུ་འགྲོ་གི་ཡོད། ངས་མགྱོགས་པོར་ཤེས་ཀྱི་རེད། མ་ཁོན་གྲོང་ཁྱེར་བཞག་རྗེས་ང་ནི་
ཐང་ཆད་ནས་རོ་རེད་ལ། མུ་མཐུད་དུ་འགྲོ་རྒྱུའི་ཆེད་དུ་ཌིན་གཉིད་ལས་བསླངས་
པ་ཡིན། ང་ཚོས་རླུང་འགམ་ཆེད་རླངས་འཁོར་ནས་ཕྱིར་ཐོན་པ་ཡིན། གློ་བུར་དུ་
ནག་ཁུང་ནང་དུ་ང་ཚོའི་མཐའ་འཁོར་དུ་ཆུ་དྲོན་པོ་དང་། ལུད་ཀྱི་དྲི་མ་སོས་པ་ཁ་
བ་དང་། རྩྭ་ལྗང་ཁུའི་དྲི་ངད་མཆེད་པ་དེ་ཤེས་པའི་དགའ་ཚོར་གྱིས་ང་ཚོ་གཉིས་ཀ་
མྱོས་འདུག "ང་ཚོ་ལྷོ་ཕྱོགས་ན་འདུག ང་ཚོས་དགུན་ཁ་བསྐྱུར་འདུག” གསལ་ལ་
མི་གསལ་བའི་ཉི་ཤར་དེས་ལམ་འགྲམ་ན་ཡོད་པའི་ལྗང་གཞོན་རྣམས་མངོན་པར་
བྱས། ངས་དབུགས་རིང་ཞིག་བླངས་པ་ཡིན་ལ། མེ་འཁོར་ཨ་མ་ཞིག་ཕར་ཕྱོགས་ཀྱི་
ནག་ཁུང་ཁྲོད་དུ་ལྡིར་སེ་ཕྱིན་སོང་། དེ་ནི་མོ་བྷེལ་གྲོང་ཁྱེར་ལ་འགྲོ་གི་འདུག ངས་
རང་གི་སྟོད་ཐུང་ཕུད་ཅིང་དགའ་བ་རྒྱས། ཐུར་ལ་མེལ་ལེ་བཅུ་སྐོར་ཡོད་ས་ཞིག་
ནས་ཌིན་གྱིས་རླངས་འཁོར་གྱི་མེ་བསད་ནས་བསྐོར་བ་དང་། སྣུམ་ལྡུག་ས་ཚིགས་
ཤིག་ལ་ཕྱིན། དེར་ལས་བྱ་བ་དེ་མདུན་ཅོག་སྟེང་དུ་གཉིད་སྟུག་པོར་ཁུག་པ་མཐོང་
བ་དང་། ཕྱིར་ཐོན་ནས་ཁུ་སིམ་མེར་སྣུམ་སྣོད་བརྒྱངས་ཤིང་། ཅོང་བརྡ་མ་བསྒྲགས་
པ་དེ་མཐོང་རྗེས། ང་ཚོའི་གནས་སྐོར་གྱི་ཆེད་དུ་སྒོར་མོ་ལྔའི་རིན་གྱི་སྣུམ་སྣོད་
ཁེངས་པ་དང་བཅས་ཨ་རབ་ཡུལ་གྱི་མི་ཞིག་དང་མཚུངས་པར་ག་ལེར་ཐོན་པ་ཡིན།
ང་གཉིད་དུ་ཡུར་ཞིང་། གཉིད་སད་དུས་ཆེས་དགའ་སྤྲོ་ཅན་གྱི་རོལ་དབྱངས་
དང་མེ་རི་ལུ་དང་ཌིན་གཉིས་ཀྱིས་ཁ་བརྡ་བྱེད་བཞིན་པ། ཆེས་རྒྱ་ཆེན་གྱི་ལྗང་ཐང་
ཞིག་བསྐྱུར་བཞིན་བརྒྱུགས་པ་མཐོང་བྱུང་། “ང་ཚོ་གང་དུ་ཡོད།"
"ཧྥོ་ལོ་རི་ཌ་མངའ་སྡེའི་སྟོད་ཟུར་དེ་བཞག་ཚར་ཙམ་ཡིན། ཁོ་རེ། དེའི་མིང་ལ་
ཧྥོ་ལོ་མེ་ཋོན་གྲོང་ཁྱེར་ཞེས་ཟེར།" ཧྥོ་ལོ་རི་ཌ་ཡ། ང་ཚོ་ཐུར་དུ་རྒྱ་མཚོའི་འགྲམ་གྱི་
ཐང་དང་མོ་བྷེལ་གྲོང་ཁྱེར་ལ་རྒྱུག་བཞིན་འདུག ཡར་གྱི་ནམ་མཁའི་མཐོང་ན་མེག་
སི་ཁོའི་མཚོ་ཁུག་ནས་ཆེས་ཆེར་འཕགས་པའི་སྤྲིན་པ་དེ་ཚོ་འདུག ང་ཚོས་ཨ་མེ་རི་
ཀའི་བྱང་ངོས་ཀྱི་ཁ་བ་བཙོག་པའི་ཁྲོད་དུ་ཡོད་པའི་མི་ཚང་མ་ལ་བདེ་མོ་བྱོས་ཞེས་
བཤད་པ་ནས་བརྩིས་ན་ཆུ་ཚོད་སུམ་ཅུ་སོ་གཉིས་ཙམ་ཞིག་རེད། ང་ཚོ་སྣུམ་ལྡུག་
ས་ཚིགས་ཤིག་ཏུ་བཀག་པ་ཡིན་ལ། དེར་ཌིན་དང་མེ་རི་ལུ་ཡིས་སྣུམ་གྱི་རྫ་རྒན་
དག་གི་གཡས་གཡོན་ནས་ཕན་ཚུན་རྒྱབ་ལ་ཁུར་རེས་ཀྱི་རྩེད་མོ་བརྩེས་སོང་། ཌན་
ཁེལ་ནང་ལོགས་ལ་ཕྱིན་ནས་ཐ་མག་བག་ཆ་གསུམ་འབད་མེད་ཀྱིས་བརྐུས་ནས་
བསླེབས་བྱུང༌། ང་ཚོའི་ཐ་མག་རྫོགས་ཡོད། མཚོ་རླབས་འཕེལ་འགྲིབ་དང་མཚུངས་
པའི་ལམ་ཆེན་རིང་པོ་ཞིག་བརྒྱུད་ནས་ང་ཚོ་མོ་བྷེལ་གྲོང་ཁྱེར་དུ་བརྒྱུགས་ཤིང་། ང་
ཚོས་རང་གི་དགུན་ལྭ་རྣམས་ཕུད་ཅིང་ལྷོ་ཕྱོགས་ཀྱི་གནམ་གཤིས་དྲོ་ཚད་ལ་རོལ་བ་
ཡིན། འདི་ནི་ཌིན་གྱིས་རང་གི་མི་ཚེའི་ལོ་རྒྱུས་བཤད་མགོ་བརྩམས་སྐབས་རེད་ལ།
དེ་དུས་མོ་བྷེལ་གྲོང་ཁྱེར་བརྒལ་རྗེས་ལམ་གྱི་བཞི་མདོ་ཞིག་ཏུ་རླངས་འཁོར་འཚང་
ཁ་བརྒྱབ་པའི་བར་ཆད་ཅིག་ལ་འཕྲད་པའི་སྐབས་རེད། ཁོང་གིས་དེ་དག་ལ་བསྐོར་
ནས་འགྲོ་རྒྱུའི་ཚབ་ལ་ཐད་ཀར་སྣུམ་ལྡུག་ས་ཚིགས་ཤིག་གི་སྒོ་འགྲམ་བརྒྱུད་ནས་
སོང་སྟེ། རླངས་འཁོར་དེ་དག་གི་དཀྱིལ་གཤགས་ནས་ཐད་ཀར་ཕྱིན་ཅིང་། དེ་
ཡང་གླིང་ཆེན་འདིའི་མེལ་ལེ་བདུན་ཅུའི་རྒྱུག་ཚད་བརྟན་པོ་དེ་མ་གློད་པར་ཕྱིན་
པ་རེད། ཡ་མཚན་ནས་ཁ་གདངས་ཏེ་ཡོད་པའི་ངོ་གདོང་རྣམས་ཤུལ་དུ་བསྐྱུར། དེ་
མ་ཐག་ཁོང་སྒྲུང་བཤད་པ་ལ་ཞུགས་སོང་། “འདི་ངས་ཁྱེད་ལ་བཤད་ཀྱི་ཡིན་ལ། ངོ་
མ་ཡིན། ང་ལོ་དགུ་ཡིན་དུས། ཌེན་ཝར་གྱི་ཁར་ལོ་སྡོད་སའི་སྲང་ལམ་དེ་ག་རང་
སྟེ། གྷ་རནད་ལམ་ཁའི་སྟེང་ན་ཡོད་པའི་རོད་ཅེས་པའི་ཞིག་གསོ་ཁང་གི་རྒྱབ་ཏུ་ངས་
མིང་ལ་མི་ལི་ མེ་ཧྥེར་ཞེས་འབོད་པའི་བུ་མོ་ཞིག་དང་མཉམ་དུ་འཁྲིག་སྤྱོད་བྱས་པ་
ཡིན། འདི་ནི་ངའི་ཕ་ཡིས་ད་དུང་སི་མིད་མགར་ཁང་དུ་ལས་ཀ་ཏོག་ཙམ་བྱེད་བཞིན་
ཡོད་པའི་སྐབས་རེད། ངའི་ཨ་ནེ་ཡིས་སྒེའུ་ཁུང་ནས་སྐད་བརྒྱབ་པ་དེ་དྲན་གྱི་འདུག
ཞིག་གསོ་ཁང་གི་རྒྱབ་མ་གི་ན་ཁྱེད་ཀྱིས་ག་རེ་བྱེད་ཀྱི་ཡོད།' ཨོ། སྙིང་སྡུག་མེ་
རི་ལུ། གལ་སྲིད་ངས་ཁྱེད་དེ་དུས་ངོ་ཤེས་ཡོད་ན། ཨ་མ་མ། ཁྱེད་ལོ་དགུ་ཡིན་དུས་
ཏན་ཏན་ཇི་འདྲའི་ཡིད་དུ་འོང་བ་ཞིག་ཡིན་ན།" ཁོང་སྨྱོ་འཚུབ་འཚུབ་ཀྱིས་གད་
མོ་བགད། ཁོང་གིས་རང་གི་མཛུབ་མོ་མོའི་ཁ་ནང་བཅུག་ཅིང་དེ་ནས་ལྕེ་ལྡག་བྱས།
ཁོང་གིས་མོའི་ལག་པ་འཐེན་ནས་རང་གི་གཟུགས་པོ་གང་སར་བྱིལ་བྱིལ་བྱས། མོ་
དེར་བསྡད་བསྡད་ནས་ལྷོད་ལྷོད་ཀྱིས་འཛུམ་དམུལ་བྱས་སོང་།
གཟུགས་པོ་ཆེ་ལ་རིང་བའི་ཨེ་ཌི་ ཌན་ཁེལ་གྱིས་སྒེའུ་ཁུང་གི་ཕྱི་རོལ་ལ་བལྟས་
ནས་བསྡད་ཅིང་རང་ཉིད་ལ་ཁེར་བཤད་བྱེད་བཞིན་འདུག "ལགས་རེད། སྐུ་ཞབས།
ངས་ནི་ང་རང་མཚན་དེའི་གདོན་འདྲེ་རེད་བསམས་བྱུང་།” ཁོང་གིས་ད་དུང་
ནེའུ་ ཨོར་ལེན་སི་གྲོང་ཁྱེར་ནས་གྷ་ལ་ཋི་ཡ་ ཌན་ཁེལ་གྱིས་ཅི་ཞིག་བཤད་ཡོང་རྒྱུ་
ལ་བསམ་བློ་གཏོང་བཞིན་འདུག
ཌིན་གྱིས་མུ་མཐུད་ནས་བཤད་སོང་། "ཐེངས་མ་གཅིག ང་ནེའུ་ མེག་སི་ཁོ་
མངའ་སྡེ་ནས་ཨེལ་ཨེ་གྲོང་ཁྱེར་བར་དུ་ཐད་ཀར་ལྕགས་ལམ་ཟོང་འཁོར་ཞིག་ལ་
བསྡད་ནས་ཕྱིན་པ་ཡིན་ལ་ང་ལོ་བཅུ་གཅིག་རེད། མེ་འཁོར་ཟུར་ལམ་མམ་ལམ་
འཕར་མ་ཞིག་ནས་ངའི་ཨ་ཕ་བོར་སོང་། ང་ཚོ་ཚང་མ་སྤྲང་པོའི་ཁྱུ་ཚོགས་ཤིག་
གི་ནང་དུ་ཡོད། ང་ནི་མིང་ལ་བྷིག་ རེ་ཌིའམ་དམཪ་པོ་ཆེན་པོ་ཞེས་འབོད་པའི་མི་
གཅིག་དང་མཉམ་དུ་ཡོད། ངའི་ཕ་ནི་མེ་འཁོར་གྱི་ཟོང་སྒམ་ཆེན་པོ་ཞིག་གི་ནང་དུ་
ར་བཟི་ནས་བསྡད་ཡོད་ལ། མེ་འཁོར་དེ་འགྲོ་མགོ་བརྩམས་སོང་། ང་དང་བྷིག་ རེ་ཌི་
གཉིས་ཀྱིས་རྗེས་ཆོད་མ་སོང་། དེ་ནས་ངས་ཟླ་བ་མང་པོའི་རིང་ལ་ངའི་ཨ་ཕ་མཐོང་
མ་སོང་། ང་ནི་ཟོང་འཁོར་དེ་བརྒྱུད་ནས་ས་ཕ་གི་ཁ་ལི་ཧྥོར་ནི་ཡ་མངའ་སྡེའི་བར་
དུ་ཕྱིན་ཅིང་ངོ་མ་འཕུར་ནས་འགྲོ་ཞིང་། གྲལ་རིམ་དང་པོའི་ཟོང་འཁོར་ཞིག་དང་བྱེ་
ཐང་ཁ་ཕྱེས་པ་དེ་སླར་ཡང་ཁ་རྒྱག་པར་བྱེད་པའི་ཛིབ་ཐེབ་ཅིག་རེད། ས་ཕ་གིའི་
བར་དུ་ང་འཁོར་སྒམ་གྱི་མཐུད་མཚམས་སྟེང་ནས་ཕྱིན་པ་ཡིན་ལ། དེ་ནི་ཇི་འདྲའི་
ཉེན་ཁ་ཆེ་བ་ཞིག་ཡིན་པ་ཁྱེད་ཀྱི་སེམས་ལ་ཤར་ཐུབ་ཀྱི་རེད། ང་དེ་དུས་བྱིས་པ་
ཞིག་རེད་ལ་ངས་ཉེན་ཁ་དེ་མ་ཤེས། མཆན་ཡ་གཅིག་ཏུ་བག་ལེབ་ཅིག་བཅུག་ཅིང་།
ལག་པ་གཞན་དེས་མེ་འཁོར་འགོག་ལྕགས་ཀྱི་ཡུ་བ་ལ་འཁྱུད་ནས་ཡོང་བ་རེད།
འདི་ནི་སྒྲུང་ཞིག་མ་རེད། ངོ་མ་རེད། ང་ཨེལ་ཨེ་ལ་འབྱོར་དུས་ང་ནི་འོ་མ་དང་འོ་
སྤྲི་ལ་རྔམས་ཡོད་ཅིང་། ང་ལ་དཀར་ཆུའི་བཟོ་ཁང་ཞིག་ཏུ་ལས་ཀ་ཞིག་ཐོབ། དེ་
ནས་ཐོག་མར་ངས་བྱས་པ་ནི་ངས་འོ་སྤྲི་མཐུག་པོ་བཞི་ཆའི་གཉིས་འཐུང་ཞིང་དེ་
ནས་བསྐྱུགས་པ་རེད།"
"སྙིང་རྗེ། ཌིན།” མེ་རི་ལུ་ཡིས་དེ་སྐད་བརྗོད། མོས་ཁོང་ལ་འོ་བསྐྱལ་སོང་། ཁོང་
གིས་སྤོབས་པ་ཆེན་པོས་མདུན་ལ་ཅེར་འདུག ཁོང་ནི་མོ་ལ་དགའ།
གློ་བུར་དུ་ང་ཚོས་མཚོ་འགག་གི་རྒྱ་མཚོའི་ཆུ་སྔོན་པོའི་རྒྱུད་དུ་རླངས་འཁོར་
བསྐོར་བཞིན་འདུག་ལ། དེ་དང་དུས་མཚུངས་སུ་རླུང་འཕྲིན་ཐོག་གལ་འགངས་
ཅན་གྱི་སྨྱོན་པ་འདྲ་བོ་ཞིག་མགོ་བཙུགས་སོང་། དེ་ནི་ནེའུ་ ཨོར་ལེན་སི་ནས་བཏང་
བའི་བྱ་ཕོའམ་ཆིག་ཁན་ཇེ་ཛི་དང་གྷམ་པོ་རོལ་དབྱངས་ཀྱི་འཁོར་ཐག་སྡེབ་སྦྱོར་
རོལ་མོ་བའི་ལྟད་མོ་ཞིག་རེད་ལ། ཇེ་ཛི་ཡི་འཁོར་ཐག་རྒོད་པོ། མི་ནག་གི་འཁོར་
ཐག་དག་དང་མཉམ་དུ་འཁོར་ཐག་རོལ་དབྱངས་སྡེབ་སྦྱོར་བས་ “དོན་དག་གང་
ཞིག་གི་སྐོར་ལའང་སེམས་ཁྲལ་མ་བྱེད་ཡ།” ཟེར། མཚན་གྱི་སྐབས་སུ་ང་ཚོས་སྤྲོ་
སྣང་དང་བཅས་ནེའུ་ ཨོར་ལེན་སི་གྲོང་ཁྱེར་དེ་ང་ཚོའི་མདུན་དུ་མཐོང་བྱུང་། ཌིན་
གྱིས་འཁོར་ལོའི་སྟེང་ནས་རང་གི་ལག་པ་ཕུར་སོང་། “ད་ནི་ང་ཚོའི་སྣང་བ་སྐྱིད་
སྐྱིད་དེ་ཐོབ་ཀྱི་རེད་དོ།།" ས་སྲོད་ཀྱི་སྐབས་སུ་ང་ཚོ་ནེའུ་ ཨོར་ལེན་སི་གྲོང་ཁྱེར་གྱི་
སྦིར་སྒྲ་ཅན་གྱི་སྲང་ལམ་དུ་འཛུལ་གྱིན་ཡོད། "ཨོ། མི་འདི་ཚོའི་དྲི་མ་ལ་སྣོམས་
དང་།” ཌིན་གྱིས་རང་གི་གདོང་པ་སྒེའུ་ཁུང་གི་ཕྱི་རོལ་ཏུ་བཏོན་ནས་དྲི་མ་སྣོམ་
བཞིན་སྐད་བརྒྱབ་བྱུང་། "ཨོ། དཀོན་མཆོག མི་ཚེ་ཡ།” ཁོང་གིས་གྲོང་ཁྱེར་འགྲུལ་
འཁོར་ཞིག་བསྐྱུར་ནས་བརྒྱུགས། ཁོང་གིས་རླངས་འཁོར་འཚབ་རྒྱུག་གིས་བསྐོར་
ཞིང་ཕྱོགས་ཚང་མ་ལ་བལྟས་ནས་བུ་མོ་བཙལ། "མོ་ལ་ལྟོས་དང་།” ནེའུ་ ཨོར་ལེན་
སིའི་རླུང་བུ་ནི་ཧ་ཅང་དྲི་མ་ཞིམ་ལ། དེ་ནི་ལག་ཕྱིས་ཁྲ་ཁྲ་འཇམ་པོ་ཞིག་ནས་ཡོང་
བ་དང་འདྲ་ཞིང་། ཁྱེད་ཀྱིས་གཙང་པོའི་དྲི་མ་སྣོམ་ཐུབ་ཅིང་། དངོས་གནས་མི་དང་
འདམ། བུ་རམ། དེ་མཚུངས་གོ་ལའི་ཚ་ཡུལ་གྱི་དབུགས་བཏང་བ་སྣ་ཚོགས་པ་ཚང་
མ་སྣོམ་ཐུབ་པ་འདུག གློ་བུར་དུ་བྱང་གི་དགུན་ཁའི་འཁྱག་པ་སྐམ་པོ་དང་ཁ་བྲལ་
བའི་ཁྱེད་ཀྱི་སྣ་ཁུང་གིས་སྣོམ་ཐུབ་པ་འདུག ང་ཚོས་རྐུབ་སྟེགས་ནས་གནམ་ལྡིང་
ས་ལྡིང་བྱས། “དེ་ནས་མོ་ལ་རོལ་དང་།” ཌིན་གྱིས་བུད་མེད་གཞན་ཞིག་ལ་འཛུབ་
མོ་བཙུགས་ནས་སྐད་བརྒྱབ། “ཨོ། ང་ནི་བུད་མེད་ལ་དགའ། དགའ། དགའ་འོ།།
ངས་ནི་བུད་མེད་དག་ནི་ཡ་མཚན་པ་རེད་བསམས་ཀྱི་འདུག་གོ། ང་ནི་བུད་མེད་
ལ་དགའ་འོ།།" ཁོང་གིས་སྒེའུ་ཁུང་ནས་ཕྱི་རོལ་ཏུ་མཆིལ་མ་འཕངས། འཁུན་སྒྲ་
བསྒྲགས། ཁོང་གིས་རང་གི་མགོ་བོ་ཤེད་ཀྱིས་བསྡམས། ཆེས་ཡང་དག་པའི་དགའ་
སྣང་དང་ངལ་དུབ་ལ་བརྟེན་ནས་ཁོང་གི་དཔྲལ་བ་ནས་རྔུལ་ཆུའི་ཐིགས་པ་ཆེན་
པོ་རྣམས་མར་ཟགས།
ང་ཚོས་རླངས་འཁོར་དེ་ཨལ་ཇར་སི་ས་ཚིགས་ཀྱི་མཚོ་གྲུའི་སྟེང་ཡར་བཀྱགས་
ཤིང་། དེ་མ་ཐག་ང་ཚོ་གྲུ་གཟིངས་བརྒྱུད་ནས་མི་སི་སི་ཕི་གཙང་པོ་བརྒལ་བཞིན་
པ་ཤེས་བྱུང་། “ང་ཚོ་ཚང་མ་ངེས་པར་དུ་ཕྱིར་ཐོན་ནས་གཙང་པོ་དང་མི། དེ་བཞིན་
འཇིག་རྟེན་གྱི་དྲི་མ་ལ་རོལ་བར་བྱེད།” ཌིན་གྱིས་དེ་སྐད་བརྗོད་ཞོར་རང་གི་མིག་
ཤེལ་ནག་པོ་དང་ཐ་མག་འཚབ་འཚུབ་ཀྱིས་བླངས་ཤིང་། སྒམ་ཆུང་ནང་གི་རྩེད་ཆས་
ཀྱི་མི་ཞིག་དང་མཚུངས་པར་རླངས་འཁོར་གྱི་ཕྱི་རོལ་ཏུ་ལྡིང་། ང་ཚོ་རྗེས་ལ་ཕྱིན་
པ་ཡིན། ང་ཚོ་གྲུ་གཟིངས་ཀྱི་ར་བའམ་ཁ་བད་ལ་འཁེན་ནས་ཆག་གྲུམ་ཤོར་བའི་
རྣམ་ཤེས་ལ་མནར་གཅོད་ཕོག་པ་དང་འདྲ་བར། ཨ་མེ་རི་ཀའི་ས་དཀྱིལ་ནས་མར་
བཞུར་བའི་གཙང་པོ་རྣམས་ཀྱི་ཡབ་ཆེན་སྨུག་པོ་སྟེ། མོན་ཋ་ན་མངའ་སྡེའི་ཤིང་
དུམ་དང་། ཌ་ཁོ་ཋ་མངའ་སྡེའི་འདམ་རྙོག ཨ་ཡོ་བ་མངའ་སྡེའི་ལུང་པ། དེ་བཞིན་
འཁྱག་དར་གྱི་ཁྲོད་དུ་གསང་བ་དེ་མགོ་ཚུགས་སའི་ཧྥོར་ཁ་སིའམ་ཡང་ན་ཚེབ་ཐུར་
གསུམ་ཞེས་གྲགས་པའི་གཙང་པོར་ཐིམ་པའི་ཅ་ལག་རྣམས་འཁུར་ནས་འགྲོ་བ་ལ་
བལྟས། ང་ཚོའི་ཕྱོགས་གཅིག་ན་དུད་སྤྲིན་འཁྲིགས་པའི་ནེའུ་ ཨོར་ལེན་སི་གྲོང་
ཁྱེར་དེ་རྒྱང་ཐག་བཀྱེད་བཞིན་ཤུལ་དུ་ལུས་ཤིང་། རྙིང་ཞིང་རྙིད་པའི་ཨལ་ཇར་སི་
གྲོང་ཚོར་བསྐྱོད་པའི་གྲུ་གཟིངས་དང་ཆབས་ཅིག་ཏུ་དེའི་ཤིང་དུམ་ཅན་གྱི་འདྲེན་
ཐག་གིས་ང་ཚོ་ཕྱོགས་གཞན་དེ་ལ་དྲངས་སོང་། མི་ནག་རྣམས་ཀྱིས་ཉི་མ་ཚ་བའི་ཕྱི་
དྲོ་འདིར་གྲུ་གཟིངས་ཀྱི་མེ་ཐབ་ཏུ་བུད་ཤིང་བསྣན་ཏེ་ལས་ཀ་བྱེད་བཞིན་འདུག་ལ།
ཐབ་དེ་དག་ནི་འབར་ནས་དམར་པོ་གྱུར་པ་དེས་ང་ཚོའི་རླངས་འཁོར་གྱི་འཁོར་ལོ་
ལ་དྲི་མ་ཁ་རུ་བཅུག་སོང་། ཌིན་ནི་དེ་དག་ལ་དགའ་ནས་ཚ་བའི་དཀྱིལ་ནས་ཡར་
ལྡིང་མར་ལྡིང་བྱས་སོང་། ཁོང་གིས་རང་གི་དོར་མ་ལྷུག་ལྷུག་དེ་གྲོད་པའི་འོག་ནས་
མར་ཕྱེད་ཙམ་དཔྱངས་པ་དང་བཅས་གྲུ་གཟིངས་ཀྱི་ཐོག་ཁ་དང་ཁྱམས་ར་རྣམས་
སུ་ཡར་རྒྱུག་མར་རྒྱུག་བྱེད། དེ་མ་ཐག་ངས་ཁོང་གྲུ་གཟིངས་ཀྱི་འཕུར་ཟམ་སྟེང་དུ་
དགའ་སྣང་གིས་ཡོད་པ་མཐོང་བྱུང་ལ། ཁོང་གཤོག་པ་དང་བཅས་འཕུར་རྒྱུ་རེད་
བསམས་པ་ཞིག་བྱུང་། ངས་གྲུ་གཟིངས་ཀྱི་གང་ས་གང་ནས་ཁོང་གི་དགོད་སྒྲ་སྨྱོན་
པ་དེ་ཐོས་བྱུང་། “ཧེ་ ཧེ་ ཧེ་ ཧེ་ ཧེ།" མེ་རི་ལུ་ཡང་ཁོང་དང་མཉམ་དུ་འདུག ཁོང་
གིས་སྐད་ཅིག་ཙམ་གྱི་ནང་ཚུད་ལ་ཚང་མ་བསྐོར་གྲུབ་ནས་ཁ་ཚང་བའི་སྒྲུང་ཞིག་
དང་བཅས་ཚུར་ལོག་ཅིང་། མི་ཚང་མས་ཏུའུ་ཏུའུ་ཡི་སྒྲ་སྒྲོག་བཞིན་འགྲོ་གྲབས་བྱེད་
བཞིན་པའི་སྐབས་སུ་ཁོང་རླངས་འཁོར་ནང་དུ་མཆོངས་སོང་། དེ་ནས་ང་ཚོས་ས་ཆ་
དོག་མོ་ནས་རླངས་འཁོར་གཉིས་གསུམ་བསྐྱུར་ནས་ཤུར་སེ་ཕྱིན་པ་ཡིན། དེ་ནས་ང་
ཚོ་ཨེལ་འཇེར་སི་གྲོང་ཚོའི་ནང་དུ་རྒྱུག་རེས་བྱེད་ཀྱིན་འདུག
"ག་བ་ལ། ག་བ་ལ།" ཌིན་གྱིས་སྐད་རྒྱག་བཞིན་འདུག
ང་ཚོས་སྣུམ་ལྡུག་ས་ཚིགས་ཤིག་ཏུ་ཁྲུས་ཤིག་བྱས་ཏེ་བྷུལ་གང་དུ་ཡོད་མེད་འདྲི་
བརྩད་བྱེད་རྒྱུའི་ཐག་གཅོད་བྱས་པ་ཡིན། ཉི་ནུབ་ཀྱི་གཙང་པོ་ཞི་འཇམ་དེའི་ནང་དུ་
བྱིས་པ་རྣམས་རྩེད་མོ་རྩེ་བཞིན་འདུག བུ་མོ་རྣམས་ཀྱིས་ལག་ཕྱིས་ཁྲ་རིས་མ་དང་
རས་ཀྱི་སྟོད་གོས་གོན་ཞིང་། བརླ་དང་བྱིན་པ་རྣམས་རྗེན་པར་འགྲོ་བཞིན་འདུག
ཡོད་ཚད་ལ་བལྟ་རྒྱུའི་ཆེད་དུ་ཌིན་ནི་སྲང་ལམ་བརྒྱུད་ནས་ཡར་བརྒྱུགས། ཁོང་
གིས་ཕྱོགས་ཚང་མ་ལ་བལྟས། ཁོང་གིས་མགོ་བོ་ལྕོག་ལྕོག་བྱས། ཁོང་གིས་རང་གི་
གྲོད་པ་ཕུར་ཕུར་བྱས། མི་ཆེན་ཨེ་ཌི་ནི་རླངས་འཁོར་དུ་བསྡད་ནས་རང་གི་ཞྭ་མོས་
མིག་བཀབ་སྟེ་ཌིན་ལ་གད་མོ་འཆོར་བཞིན་བསྡད། ང་ནི་རླངས་འཁོར་གྱི་འཁོར་
ལོའི་སྟེང་ཁེབས་ལ་བསྙེས་ནས་བསྡད། མེ་རི་ལུ་ནི་བུད་མེད་ཀྱི་གསང་སྤྱོད་དུ་ཕྱིན་
སོང་། ལྗོན་ཕུང་གིས་ཁེངས་པའི་གཙང་འགྲམ་ནས་ཆེས་ཕྲ་བའི་མི་རྣམས་ཀྱིས་
དབྱུག་པ་ལ་བརྟེན་ནས་ཉ་འཛིན་ས་ནས་དང༌། དེ་བཞིན་ཇེ་དམར་དུ་འགྲོ་བཞིན་
པའི་ས་ཆའི་རྒྱུད་དུ་གཉིད་དུ་ཡུར་བའི་གཙང་པོ་བརྐྱངས་ཡོད་ས་དེ་ནས། ཉ་ཆེན་
གཡོར་མོ་ཞིག་དང་འདྲ་བའི་གཙང་པོ་ཆེན་པོ་དེ་རང་གི་གཙང་པོའི་ཨ་མ་དེ་དང་
ཆབས་ཅིག་ཏུ་མིང་མེད་ཀྱི་ལྡིར་སྒྲ་ཞིག་དང་བཅས་ཨེལ་འཇེ་སི་གྲོང་སྡེའི་མཐའ་
འཁོར་དུ་སྦྲུལ་བཞིན་འཁྱིལ་ནས་གྱ་གྱུས་འབབ། གཙང་འགྲམ་གྱི་ཨེལ་འཇེ་སི་གྲོང་
ཚོ་ཉོབ་ཏོ་དེ་ནི་རང་གི་སྦྲང་མ་རྣམས་དང་སྤྱིལ་ཆུང་རྣམས་དང་བཅས་ཉིན་གཅིག་
ཆུ་བོས་འཁུར་འདོད་བྱེད་པ་དང་མཚུངས་སོ།། ཉི་མ་གསེག་ནས་འཕྲོ་ཞིང་། སྦྲང་མ་
དག་གིས་གཤོག་རྡེབ་བྱེད། ཆེས་མི་སྡུག་པའི་གཙང་པོས་འཁུན་སྒྲ་འབྱིན།
གཙང་པོའི་ཆུ་རགས་ཀྱི་འཁྲིས་ན་ཡོད་པའི་གྲོང་ཚོའི་ཕྱི་རོལ་གྱི་
ཨོལད་ བྷུལ་ ལི་ཡི་ཁང་པར་ཕྱིན་པ་ཡིན། དེ་ནི་འདམ་ཆུའི་ཞིང་ཁ་ཞིག་འཕྲེད་དུ་
བཅད་པའི་ལམ་ཞིག་གི་སྟེང་ན་འདུག ཁང་པ་དེ་ནི་ཁང་རྙིང་གོག་ཏོ་ཞིག་རེད་ལ།
དེའི་མཐའ་འཁོར་དུ་ཆུ་ལ་དཔྱངས་བཞིན་པའི་ཁྱམས་ར་དང་དེའི་སླེ་ན་ལྕང་སྡོང་
འདུག རྩྭ་རྣམས་ནི་འདོམ་ཕྱེད་ཙམ་གྱིས་ཡར་འཕགས་ཤིང་། ར་སྐོར་རྙིང་གོག་
རྣམས་འཁྱོར། ཕྱུགས་ཁང་རྙིང་གོག་དེ་ཚོ་བརྡིབས་འདུག མཐོང་ས་ན་མི་གཅིག་
ཀྱང་མི་འདུག ང་ཚོས་ལྷས་ལ་རླངས་འཁོར་བསྐོར་བ་ཡིན་ལ། རྒྱབ་ཀྱི་ཁྱམས་ར་ན་
ཁྲུས་གཞོང་ཆེན་པོ་འགའ་ཡོད་པ་མཐོང་བྱུང་། ང་ཕྱི་ལོགས་ལ་ཐོན་ནས་སྒོ་འགྲམ་
དུ་ལྟ་བར་ཕྱིན་པ་ཡིན། ཇེན་ ལི་ཡིས་མོའི་ལག་པ་ཐོད་པའི་ངོས་ལ་བཞག་ནས་ཉི་
མ་ལ་ལྟ་བཞིན་ལངས་ནས་བསྡད་འདུག་ལ། ངས་“ཇེན” ཞེས་བོས། “ང་ཡིན། ང་
ཚོ་ཡིན།"
མོས་ཤེས་འདུག “རེད། ངས་ཤེས་ཡོད། བྷུལ་ནི་ད་ལྟ་འདི་ན་མེད། ཕ་གི་ན་ཡོད་
པ་དེ་མེའམ་ཡང་ན་དེ་འདྲ་བ་ཞིག་མ་རེད་དམ།" ང་ཚོ་གཉིས་ཀས་ཉི་མའི་ཕྱོགས་
ལ་བལྟས།
“ཁྱེད་ཀྱིས་ཉི་མ་ལ་ཟེར་གྱི་ཡོད་དམ།"
“ག་བ་ག་བ། ངས་ཉི་མ་ལ་ཟེར་གྱི་མེད། ངས་ཕྱོགས་དེ་ནས་ཉེན་ཁའི་ཅོང་བརྡ་
ཞིག་གོ་བྱུང་། ཁྱེད་ཀྱིས་ཡ་མཚན་ཅན་གྱི་འོད་ཅིག་མི་ཤེས་སམ།" དེ་ནི་ནེའུ་ ཨོར་
ལེན་སི་གྲོང་ཁྱེར་གྱི་ཕྱོགས་ན་འདུག སྤྲིན་པ་རྣམས་ཀྱང་ཁྱད་མཚར་པོ་ཞིག་རེད།
"ངས་ཅི་ཡང་མཐོང་གི་མི་འདུག" ངས་བཤད་པ་ཡིན།
ཇེན་གྱིས་ཐུར་དུ་ཁ་ཕྱོགས་ནས་དྲི་མ་བསྣམས། “གྲོགས་པོ་རྙིང་པ་ཕ་ར་ཌེ་
སི།” ཟེར།
དེ་ནི་ལོ་ངོ་བཞིའི་རྗེས་སུ་ང་ཚོས་ཕན་ཚུན་ལ་འཚམས་འདྲི་བྱེད་ལུགས་དེ་
རེད། ཇེན་ནི་ནེའུ་ཡོག་ཏུ་ང་དང་ངའི་ཆུང་མའི་ལྷན་དུ་བསྡད་མྱོང་བ་རེད། “ཨོ་དེ་
ནས་གྷ་ལ་ཋི་ཡ་ཌན་ཁེལ་འདིར་ཡོད་དམ།” ངས་དྲིས། ཇེན་གྱིས་ད་དུང་རང་གི་
མེ་དེ་འཚོལ་བཞིན་འདུག ཉིན་དེ་དག་གི་སྐབས་ལ་ཉིན་རེར་བྷན་བཟའ་ཌི་རིན་
ཞེས་པའི་སྨྱོ་སྨན་གྱི་ཤོག་ཐུམ་གསུམ་རེ་ཟ་གི་ཡོད། སྔོན་མ་གོར་ཞིང་མཛེས་ལ་
ཇར་མན་གྱི་མིའི་རྣམ་པ་ཡོད་པ་དེ་ད་ནི་སྐྱོ་ཞིང་དམར་ལ་རྡོ་འདྲ་བོ་ཆགས་འདུག
ནེའུ་ ཨོར་ལེན་སི་གྲོང་ཁྱེར་ནས་མོ་ལ་ཕོ་ལི་ཡོ་ཞེས་པའི་རྩ་ནད་ཕོག་ཅིང་ཅུང་
ཟད་འཐེང་བཞིན་འདུག ཁ་སྐྱེངས་བཞིན་དུ་ཌིན་དང་ཤོག་ཁག་དེ་རླངས་འཁོར་
ནས་ཕྱིར་ཐོན་ཅིང༌། ཁང་པ་དེ་ཧ་ལམ་རང་གི་ཁྱིམ་འདྲ་པོ་བྱས། གྷ་ལ་ཋི་ཡ་ ཌན་
ཁེལ་ནི་རང་ལ་མནར་གཅོད་གཏོང་མཁན་གྱི་མི་དེ་ལ་ཐུག་རྒྱུའི་ཆེད་དུ་ཁང་པའི་
རྒྱབ་ཀྱི་རང་གི་གཏན་འཇགས་ཀྱི་སྡོད་གནས་ནས་ཕྱིར་ཐོན་ཡོང་སོང་། གྷ་ལ་ཋི་ཡ་
ནི་བུ་མོ་གཟབ་ནན་ཅན་ཞིག་རེད། མོ་ནི་མདོག་ཤོར་ཞིང་མིག་ཆུ་ནི་གང་ས་གང་ལ་
ཡོད་པའི་བཟོ་འདྲ་ཞིག་འདུག མི་ཆེན་ཨེ་ཌི་ཡིས་རང་གི་སྐྲ་ལོའི་བར་ནས་ལག་
པ་བཏང་སྟེ་འཚམས་འདྲི་བྱས་སོང་། མོས་ཁོ་ལ་ཅེར་ནས་བསྡད་སོང༌།
"ཁྱེད་གང་དུ་ཕྱིན་པ་ཡིན། ཁྱེད་ཀྱིས་ང་ལ་འདི་ཅིའི་ཕྱིར་བྱས་པ་ཡིན།" དེ་ནས་
མོས་ཌིན་ལ་མིག་ལོག་ཅིག་བལྟས་སོང་ལ། མོས་གནད་དོན་གྱི་འབྱུང་ཁུངས་དེ་ཤེས་
ཡོད། ཌིན་གྱིས་དེ་ལ་ཁ་ཡ་ཁྱོན་ནས་བྱས་མ་སོང་ལ། ཁོང་གིས་ད་ལྟ་ཉིད་ལ་འདོད་
པ་ནི་ཟ་མ་རེད། ཁོང་གིས་ཇེན་ལ་ཟ་མ་ཡོད་མེད་དྲིས་སོང་། དེ་མ་ཐག་ཏུ་ཟང་ཟིང་
གི་མགོ་ཚུགས་སོང་།
བྷུལ་ལས་ངན་དེ་རང་གི་ཋེག་ས་སིའི་ཤ་ཝེ་ཞེས་པའི་རླངས་འཁོར་བསྐོར་ནས་
བསླེབས་བྱུང་ལ། རང་གི་ཁང་པར་སྨྱོན་པ་ཚོས་བཙན་འཛུལ་བྱས་པ་མཐོང་སོང་།
འོན་ཀྱང་ཁོང་གིས་ང་ལ་ངས་ལོ་མང་རིང་མཐོང་མ་མྱོང་བའི་འཚམས་འདྲི་བག་དྲོ་
པོ་ཡིད་དུ་འོང་བ་ཞིག་བྱས་སོང་། ཁོང་གིས་རང་གི་མཐོ་སློབ་ཀྱི་གྲོགས་པོ་ཞིག་དང་
ལྷན་དུ་ཋེག་ས་སི་མངའ་སྡེའི་ནང་དུ་སྲན་མ་མིག་ནག་མ་འདེབས་ལས་བྱས་པ་ལས་
བཟོས་པའི་སྒོར་མོ་སྤྱད་ནས་ནེའུ་ ཨོར་ལེན་སིའི་ཁང་པ་འདི་ཉོས་པ་རེད། གྲོགས་པོ་
དེའི་ཕ་ནི་རྩ་རྒྱུས་ཉམས་པའི་ནད་ཕོག་པའི་སྨྱོན་པ་ཞིག་ཡིན་ཞིང་། ཁོང་ཤི་ཡོད་
པ་དང་དེའི་ཤུལ་དུ་ཕ་ནོར་འབོར་ཆེན་བཞག་པ་རེད། བྷུལ་རང་ཉིད་ལ་རང་གི་
ཁྱིམ་ཚང་ནས་བདུན་ཕྲག་རེར་ཨ་སྒོར་ལྔ་བཅུ་ཐམ་པ་རེ་ཐོབ་ཀྱི་ཡོད་པ་དེའི་མང་
ཆེ་བ་ཞིག་རང་ཉིད་ཀྱི་ཉལ་ཐ་ལང་ཤོར་དེའི་ཐོག་སྤྱད་པ་མ་གཏོགས་ཡོང་འབབ་
འདི་ནི་དེ་ཙམ་སྐྱོ་བ་ཞིག་མ་རེད། ཁོང་གི་ཆུང་མ་ཡང་ཧ་ཅང་གོང་ཆེན་པོ་རེད་ལ།
བདུན་ཕྲག་རེའི་ནང་དུ་ཉལ་ཐའི་ཤེལ་ཐུམ་སྒོར་མོ་བཅུ་ལ་རི་བ་ཙམ་རེ་འགམ་
བཞིན་འདུག ཁོང་ཚོའི་ཟས་རིན་ནི་ཡུལ་ལུང་འདིའི་ནང་གི་ཆེས་གོང་ཆུང་ཤོས་
དེ་རེད། ཁོང་ཚོས་ཟས་ཟ་བ་ནི་ཉིན་མོའི་སྐར་མ་ཙམ་རེད་ལ། ཁོང་ཚོའི་བྱིས་པས་
ཀྱང་དེ་བཞིན་རེད། ཁོང་ཚོས་དེ་ལ་ཁ་ཡ་བྱེད་ཀྱིན་མེད་པའི་སྣང་བ་སྟེར། ཁོང་
ཅག་གཉིས་ལ་བྱིས་པ་ངོ་མཚར་བ་གཉིས་འདུག དེ་ནི་ལོ་བརྒྱད་ཅན་གྱི་ཌོ་ཌི་དང་།
ལོ་གཅིག་ཅན་གྱི་བྱིས་ཆུང་རའེ་གཉིས་རེད། རའེ་ནི་ལྷས་ཀྱི་གཡས་གཡོན་དུ་གཅེར་
བུར་རྒྱུག་ཅིསང་། འཇའ་ཚོན་གྱི་བྱིས་ཆུང་ཟེར་བའམ་ཡང་ན་མངལ་ཐེངས་གཅིག་
ཤོར་བའི་རྗེས་སུ་མངལ་འཁོར་བར་གྱུར་པའི་བྱིས་པ་སྐྲ་སེར་ཞིག་རེད། བྷུལ་གྱིས་
ཁོང་ལ་"གཅན་གཟན་ཆུང་ཆུང་”ཞེས་འབོད་ཅིང་དེ་ནི་ཨ་རིའི་གློག་བརྙན་འཁྲབ་
མཁན་དང་རྩོམ་པ་པོ་གྲགས་ཅན་ཌ་བྷོལ་ཡུ་སི་ཧྥིལད་སི་ལ་དམིགས་ནས་བཏགས་
པ་ཞིག་རེད། བྷུལ་གྱིས་ལྷས་བར་དུ་རླངས་འཁོར་བསྐོར་ཏེ་བསླེབས་ནས། རང་གི་
རུས་པ་དུམ་བུ་རེ་རེ་བཞིན་གྱིས་རླངས་འཁོར་གྱི་ཕྱི་རོལ་ཏུ་བཏོན། ཐང་ཆད་པའི་
ངང་ནས་ཚུར་ཡོང་ཞིང་། མིག་ཤེལ། ཕྱིང་ཞྭ། གྱོན་པ་ཆ་ཅན་རྙིང་ཧྲུལ་བཅས་གོན་
ཞིང༌། རིང་ཞིང་སྐམ་ལ་ཁྱད་མཚར་བ་ཞིག་འདུག་ཅིང་། ཁ་ཉུང་ཚིག་ཉུང་གི་ཐོག་
ནས་བཤད་རྒྱུར། "སལ། རྒྱུ་མཚན་ཅིའི་ཕྱིར་ཁྱེད་གཞི་ནས་འདིར་བསླེབས་པ་རེད།
ད་ཁྱིམ་ལ་འགྲོ དེ་ནས་ཅིག་ཐུངས་དང་།” ཟེར།
ཨོལད་ བྷུལ་ ལི་ཡི་སྐོར་བཤད་ན་མཚན་གང་བོ་འགོར་རྒྱུ་རེད། ཁོང་ནི་སྔོན་མ་
དགེ་རྒན་ཞིག་རེད་ཅེས་བཤད་ནས་འཐུས་པར་བྱེད། ཁོང་གིས་དུས་ཚོད་ཡོད་ཚད་
སློབ་སྦྱོང་གི་ཆེད་དུ་བཏང་བའི་རྐྱེན་གྱིས་ཁོང་ལ་དགེ་རྒན་ཞིག་གི་ཐོབ་ཐང་ཆ་ཚང་
བ་ཡོད་པ་རེད་ཅེས་བཤད་ཆོག་ལ། ཁོང་གིས་གང་སྦྱངས་པའི་དོན་དག་དེ་ཚོ་ནི་“མི་
ཚེ་ཡི་བདེན་པ་རྣམས་”ཡིན་པར་འདོད་ཅིང་བཤད་ལ། དེ་དག་ནི་ཁོང་གིས་དགོས་
མཁོ་ཉག་ཅིག་ལ་བརྟེན་པ་ཙམ་མ་ཡིན་པར། ཁོང་གི་འདུན་པ་ལ་བརྟེན་ནས་སྦྱངས་
པ་ཞིག་ཀྱང་ཡིན་པ་རེད། ཁོང་ལོ་ན་གཞོན་པའི་སྐབས་སུ་ཁོང་གིས་རིང་ལ་སྐམ་
པའི་གཟུགས་པོ་དེ་ཨ་མེ་རི་ཀའི་རྒྱལ་ཁབ་ཡོངས་སུ་རྫོགས་པ་དང་། དེ་བཞིན་ཡུ་
རོབ་ཀྱི་ལུང་པ་ཕལ་ཆེ་བ། ཨ་ཧྥི་རི་ཁ་བྱང་མ་བཅས་ལ་དྲུད་ཡོད་པ་རེད་ལ། དེ་
ཡང་ཅི་ཞིག་འབྱུང་བཞིན་པ་ལ་བལྟ་རྒྱུའི་ཆེད་དུ་རེད། ༡༩༣༠ སོ་གྲངས་ནང་ཁོང་
གིས་ཡུ་གྷོ་སི་ལ་ཝི་ཡ་རྒྱལ་ཁབ་ཏུ་ཨུ་རུ་སུའི་སྐུ་དྲག་གི་ལྕམ་ཞིག་ན་ཚིའི་དབང་
བསྒྱུར་ལས་ཐར་རྒྱུ་ཁོ་ནའི་ཆེད་དུ་གཉེན་སྒྲིག་པ་རེད། ༡༩༣༠ སོ་གྲངས་ནང་དུ་སྐྲ་
འཇིགས་ཤིང་རྒོད་པོ་ཅན་གྱི་ཇག་ཤོག་ཅིག་ཕན་ཚུན་ལ་བསྙེས་ནས་བསྡད་པའི་
རྒྱལ་སྤྱིའི་ཉལ་ཐའི་སྐོར་ཁག་དང་ལྷན་དུ་ཡོད་པའི་འདྲ་པར་འདུག་ལ། ད་དུང་ཁོང་
གིས་ཕ་ན་མའི་ཞྭ་མོ་གོན་ཏེ་ཨལ་ཇར་སི་གྲོང་ཚོའི་སྲང་ལམ་ལ་ལྟ་བཞིན་པའི་
པར་གཞན་རྣམས་ཀྱང་འདུག ཁོང་གིས་ཨུ་རུ་སུའི་སྐུ་དྲག་གི་ལྕམ་དེ་ཡང་བསྐྱར་
གཏན་ནས་མ་མཐོང་བ་རེད། ཁོང་ནི་ཆི་ག་གོ་གྲོང་ཁྱེར་དུ་གཏོར་བཤིག་གཏོང་
མཁན་ཞིག་རེད་ལ། ནེའུ་ཡོག་ཏུ་ཆང་ཁང་གི་ཞབས་ཞུ་བ་ཞིག་དང་། ནེའུ་ཝར་
ཁ་གྲོང་ཁྱེར་དུ་ཁྲིམས་ཁང་གི་ཞབས་ཞུ་བ་ཞིག་རེད། པ་རི་སི་གྲོང་ཁྱེར་དུ་འཚིག་
ཇ་འཐུང་སའི་ཅོག་ཙེ་དེ་ཚོར་བསྡད་ནས་གདོང་ནག་པོའི་ཕ་རན་སིའི་མི་རྣམས་
འགྲོ་བཞིན་པ་ལ་བལྟས་བསྡད་པ་རེད། གྷི་རིག་གི་རྒྱལ་ས་ཨེ་ཐེན་གྲོང་ཁྱེར་དུ་ཁོང་
གིས་རང་གི་ཨ་རག་ཨོ་བཟོ་ཞེས་པ་འཐུང་ནས། རང་གིས་མིང་འདོགས་བྱས་པའི་
འཛམ་གླིང་སྟེང་གི་མི་མདོག་ངན་ཤོས་དེ་ཚོ་ལ་ཡར་བལྟས་པ་རེད། ཋར་ཁི་རྒྱལ་ཁབ་
ཀྱི་ཨི་སི་ཋན་བྷུལ་གྲོང་ཁྱེར་དུ་ཁོང་གིས་ཉལ་ཐ་ལང་ཤོར་བ་དང་ས་གདན་ཚོང་
པ་དག་གི་དཀྱིལ་གཤགས་ནས་བདེན་པ་རྣམས་འཚོལ་ཕྱིར་རང་གི་ལམ་བཙལ་
བ་རེད། དབྱིན་ཡུལ་གྱི་མགྲོན་ཁང་དག་ཏུ་ཁོང་གིས་ཇར་མན་གྱི་རྩོམ་པ་པོ་སི་ཕང་
ག་ལར་དང་། ཕ་རན་སིའི་རྩོམ་པ་པོ་མར་ཁི་ཌི་ ས་ཌི་ཡི་བརྩམས་ཆོས་བཀླགས་པ་
རེད། ཆི་ཁ་གོ་གྲོང་ཁྱེར་དུ་ཁོང་གིས་ཋར་ཁི་ཡུལ་གྱི་ཁྲུས་ཁང་ཞེས་པ་ཞིག་བཅོམ་
རྒྱུའི་འཆར་གཞི་བཟོས་ཤིང་། བར་དེར་ཅིག་འཐུང་རྒྱུའི་ཆེད་དུ་སྐར་མ་གཉིས་ལས་
ཀྱང་རིང་བ་ཞིག་འགོར་འགྱངས་བྱས། དེ་ནས་སྒོར་མོ་གཉིས་ཙམ་ལག་ཏུ་ཐོབ་སྟེ་
བྲོས་ནས་འགྲོ་དགོས་འཁེལ་བ་རེད། ཁོང་གིས་འདི་དག་ཚང་མ་ཉམས་མྱོང་ཐོབ་རྒྱུ་
ཁོ་ནའི་ཆེད་དུ་བྱས་པ་རེད། ད་ནི་ཁོང་གི་མཐའ་མཇུག་གི་སློབ་སྦྱོང་ནི་སྨྱོ་རྫས་ཀྱི་
གོམས་གཤིས་དེ་རེད། ད་ཆ་ཁོང་ནེའུ་ ཨོར་ལེན་སི་གྲོང་ཁྱེར་དུ་བསྡད་ཅིང་། ཡིད་
རྟོན་དཀའ་བའི་མི་རྣམས་དང་ལྷན་དུ་སྲང་ལམ་རྣམས་ཉུལ་ཏེ་འགྲོ་ཞིང་། འབྲེལ་
བ་བྱེད་སའི་ཆང་ཁང་རྣམས་ཉུལ་བར་བྱེད།
ཁོང་སློབ་གྲྭ་ཆེན་མོ་ན་ཡོད་སྐབས་ཀྱི་སྒྲུང་ཁྱད་མཚར་ཞིག་ཡོད་པ་དེས་ཁོང་
གི་སྐོར་གྱི་དོན་དག་གཞན་ཞིག་སྟོན་པར་བྱེད། དེ་ཡང་ཕྱི་དྲོ་ཞིག་ལ་རང་གི་གཟབ་
འཆོར་གྱིས་བརྒྱན་པའི་རང་གི་ཤག་ཏུ་གྲོགས་པོ་རྣམས་ཆང་འཐུང་དུ་ཡོང་ཡོད་
དུས། གློ་བུར་དུ་རང་གི་གསོས་མའི་སེམས་ཅན་བྱི་སྲེ་དེ་བརྒྱུགས་ནས་ཇ་ལ་རོལ་
བཞིན་པའི་མཚན་མཐུན་འཁྲིག་སྲེད་པ་མཛེས་ཉམས་ཅན་ཞིག་གི་རྐང་ཚིགས་ལ་
སོ་བཏབ་པ་དང་། མི་ཚང་མས་སྐད་ཅོར་དང་བཅས་བྱི་སྲེ་དེ་སྒོའི་ཕྱི་རོལ་ལ་དེད་པ་
རེད། ཨོལད་ བྷུལ་ཡར་མཆོངས་ཏེ་རང་གི་མེ་མདའ་བླངས་ནས་“ཁོ་ལ་ཁྲམ་པ་ཙིག་
རྒན་དེའི་དྲི་མ་སླར་ཡང་ཁ་གི་འདུག" ཅེས་བཤད་དེ། རྩིག་པ་ལ་མེ་མདའ་བརྒྱབ་
ནས་ཨི་ཁུང་ཆེན་པོ་ཞིག་བཏོད་པ་དེར་ཙི་ཙི་ལྔ་བཅུ་ཤོང་བ་ཡོད་པ་རེད། རྩིག་
པའི་སྟེང་དུ་ཁང་རྙིང་ཁེར་ཐོག་མ་མདོག་ངན་ཞིག་གི་པར་བཤམས་འདུག ཁོང་
གི་གྲོགས་པོ་རྣམས་ཀྱིས་"ཁྱེད་ཀྱིས་ཅིའི་ཕྱིར་མདོག་ངན་ཕ་གི་དེ་དེར་བཤམས་
ཡོད།” ཅེས་དྲིས། དེ་ལ་བྷུལ་གྱིས་ “ང་དེ་ལ་དགའ་དོན་ནི་དེ་མདོག་ངན་ཡིན་པའི་
རྐྱེན་གྱིས་ཡིན།” ཞེས་བཤད་པ་རེད། ཚིག་ཕྲེང་དེའི་ནང་ན་ཁོང་གི་མི་ཚེ་ཡོད་ཚད་
འདུས་ཡོད། ཐེངས་གཅིག་ངས་ནེའུ་ཡོག་གི་ལམ་ཁ་དྲུག་ཅུ་པའི་དབུལ་གྲོང་ན་ཡོད་
པའི་ཁོང་གི་ཁང་པའི་སྒོ་བརྡུངས་པ་ཡིན། ཁོང་གིས་རྟ་རྒྱུག་ལྟད་མོ་བའི་ཞྭ་མོ་ཞིག་
དང་འོག་ཏུ་ཅི་ཡང་མེད་པར་སྟོད་འགག་ཅིག་གོན་ཞིང་། ཁྲམ་པའི་དོར་མ་ཐིག་ཤར་
ཅན་རིང་པོ་ཞིག་གོན་ནས་སྒོ་ཕྱེས་སོང་ལ། རང་གི་ལག་པར་ཚལ་སླང་ཞིག་བཟུང་
བ་དེའི་ནང་དུ་བྱིའུ་ཡི་ཆེད་དུ་བཟོས་པའི་རྒུམ་འབྲས་ཡོད་པ་དང་། རྒུམ་འབྲས་
རྣམས་ཕྱེ་མར་བཟོས་ཏེ་ཐ་མག་གི་ནང་དུ་བཏུམས་པའི་འབད་བརྩོན་བྱེད་ཀྱིན་
འདུག ཁོང་གིས་གཉིད་སྨན་གྱི་གློ་སྨན་ལྡེ་ཁུ་བསྐོལ་ནས་ལྡུར་ཁུ་ནག་པོ་བཟོ་རྒྱུའི་
ཚོད་ལྟ་བྱས་མོད་དེ་ནི་དེ་འདྲའི་ཡག་པོ་ཞིག་མ་ཡོང་། ཁོང་གིས་ཤེག་སི་པེར་[གྱི་དེབ་]
པང་དུ་ཉར་ནས་དུས་ཚོད་རིང་པོ་བསྐྱལ་ཞིང་། ཁོང་ལ་“འཆི་བ་མེད་པའི་སྙན་ངག་
པ་" ཞེས་འབོད། ནེའུ་ ཨོར་ལེན་སི་གྲོང་ཁྱེར་དུ་ཁོང་གིས་རང་གི་པང་དུ་མ་ཡན་མི་
རིགས་ཀྱི་བརྡ་ཡིག་བཟུང་ནས་དུས་ཚོད་མང་པོ་བསྐྱལ་མགོ་བཙུགས་པ་རེད། དེ་
ནས་ཁོང་ཁ་བརྡ་ལ་ཞུགས་པ་ཡིན་ནའང་དེབ་དེ་དུས་རྟག་ཏུ་ཁ་ཕྱེས་ཕྱེས་བཞག་
ཡོད་པ་རེད། ཐེངས་གཅིག་ངས་དྲིས་པ་ཡིན། “ང་ཚོ་ཤི་དུས་ང་ཚོ་ལ་ག་རེ་ཡོང་
གི་རེད།" ཁོང་གིས་བཤད་རྒྱུར། “ཁྱེད་རང་ཤི་དུས་ཁྱེད་རང་ཤི་བ་རེད། དེ་ག་རེད།"
ཁོང་གི་ཤག་ཏུ་ཁོང་ལ་ལྕགས་ཐག་ཁ་ཚང་གཅིག་ཡོད་པ་དེ་ནི་ཁོང་གི་སེམས་ཁམས་
བརྟག་དཔྱད་པ་དང་ལྷན་དུ་བེད་སྤྱོད་བྱས་པ་ཡིན་ཟེར། ཁོང་ཚོས་སེམས་ཁམས་
བརྟག་དཔྱད་ལ་ཚོད་ལྟ་བྱེད་ཀྱི་ཡོད་པ་དང་། ཨོལད་ བྷུལ་ལ་མི་གཤིས་མི་འདྲ་བ་
བདུན་ཡོད་པ་ཤེས་རྟོགས་བྱུང་བ་དང་། དེ་དག་རེ་རེ་ནས་མཐར་ཁོང་གླེན་པ་གཏུམ་
དྲག་ཅན་ཞིག་ཏུ་གྱུར་ཏེ་ལྕགས་ཐག་གིས་སྒྲོག་ཏུ་བཅིངས་དགོས་པ་ཆགས་ཆགས་
ཀྱི་བར་དུ་ཇེ་སྡུག་ནས་ཇེ་སྡུག་ལ་འགྲོ་བཞིན་ཡོད་པ་རེད། ཁོང་གི་མི་གཤིས་རྩེ་གྲས་
དེ་ནི་དབྱིན་ཇིའི་སྐུ་དྲག་ཅིག་ཡིན་པ་དང་། སྡུག་ཤོས་དེ་ནི་གླེན་པ་རེད། བར་ཤེད་དུ་
ཁོང་ནི་གྲལ་བསྟར་ཞིག་ན་ལངས་པའི་མི་ནག་རྒད་པོ་ཞིག་ཡིན་པ་དང་། མི་གཞན་
ཚང་མ་དང་ལྷན་དུ་སྒུག་བཞིན་ ་ཁ་ཤས་ནི་བྱི་ཕྲུག་རེད། རེས་འགའ་ནི་མ་རེད། དེ་
ནི་བསྡོམས་གྲངས་དེ་རེད།" ཅེས་སྒྲོག་པར་བྱེད།
བྷུལ་ལ་ཨ་མེ་རི་ཀའི་སྔོན་གྱི་དུས་དང་། ལྷག་པར་དུ་སྤྱི་ལོ་ ༡༩༡༠ ལོ་ཡི་སྐོར་ལ་
སེམས་ཁམས་སྙི་མོའི་རྣམ་པ་ཞིག་ཡོད་པ་རེད་ལ། དེ་དུས་སྨན་པའི་སྨན་ཡིག་མེད་
པར་སྨན་ཚོང་ཁང་ནས་ཉལ་ཐའི་ཟུག་འཇོམས་སྨན་མོར་ཧྥིན་ཞེས་པ་ཉོ་ཐུབ་ལ།
རྒྱ་མི་རྣམས་ཀྱིས་ས་སྲོད་ཀྱི་སྒེའུ་ཁུང་རྣམས་སུ་ཉལ་ཐ་འཐེན་པ་དང་། ཡུལ་ལུང་
འདི་ལ་རྩུབ་པོ་དང་། འཛིང་རེས། རང་དབང་བཅས་འབེལ་འབེལ་ལྷུག་ལྷུག་ཡོད་
ལ། མི་ཚང་མ་ལ་རང་དབང་གི་རིགས་གང་འདྲ་ཞིག་ཡིན་ཡང་ཡོད་པ་རེད། ཁོང་ཧ་
ཅང་ཁོང་ཁྲོ་ལངས་ས་དེ་ནི་ཝ་ཤིང་ཊོན་གྱི་གཞུང་འཛིན་ལམ་ལུགས་རེད། དེའི་
འོག་ནས་རང་དབང་རིང་ལུགས་པ་དག་རེད་ལ། དེ་ནས་ཉེན་རྟོག་པ་རྣམས་རེད།
ཁོང་གིས་རང་གི་དུས་ཚོད་ཡོངས་སུ་རྫོགས་པ་དེ་མི་གཞན་ལ་ཁ་བརྡ་དང་འཆད་
ཁྲིད་ཀྱིས་བསྐྱལ་བ་རེད། ཇེན་ཁོང་གི་ཞབས་ཀྱི་ཐད་ནས་བསྡད་ཅིང་། ངས་ཀྱང་
དེ་བཞིན་བྱས་པ་ཡིན། ཌིན་གྱིས་ཀྱང་དེ་བཞིན་བྱས། ཁར་ལོ་ མག་སི་ཡིས་ཀྱང་དེ་
བཞིན་བྱས་ཡོད། ང་ཚོ་ཚང་མས་ཁོང་ལས་སྦྱངས་ཡོད་པ་རེད། ཁོང་གི་སྐྲ་ལོ་དཀར་
སྐྱ་དང་དམིགས་བསལ་གྱི་ཁྱད་ཆོས་མེད་པའི་མི་ཞིག་ཡིན་པས་ཁྱེད་ཀྱིས་སྲང་ལམ་
ནས་ངོས་ཟིན་གྱི་མ་རེད། འོན་ཀྱང་ཁྱེད་ཀྱིས་ཞིབ་ཏུ་བལྟས་ན་ཁོང་གི་རྒོད་ཅིང་རིད་
པའི་མགོ་སྐོགས་ལ་ཁྱད་མཚར་བའི་གཞོན་ཉམས་ཡོད་པ་ཞིག་སྟེ། དེ་ཡང་ཕུལ་དུ་
བྱུང་ཞིང་ཁྱད་དུ་འཕགས་པའི་མེ་ལྕེ་དང་། ཡ་མཚན་ཆེ་བ་དང་བཅས་པའི་ཁན་
ས་སིའི་ཆོས་དཔོན་ཞིག་དང་འདྲ་བ་དེ་མཐོང་ཡོང་། ཁོང་གིས་ཡུ་རོབ་ཀྱི་ཝེ་ན་སློབ་
གྲྭ་ཆེན་མོར་སྨན་སློབ་སྦྱོང་བྱས་པ་རེད། མིའི་རིགས་རིག་པ་ལ་སློབ་སྦྱོང་བྱས་ཡོད་
ཅིང་དེབ་ཡོད་ཚད་བཀླགས་ཡོད་པ་རེད། ད་ནི་རང་གི་མི་ཚེའི་བྱ་བཞག་གི་སྟེང་དུ་
འབབ་བཞིན་པ་སྟེ། མི་ཚེ་དང་མཚན་མོའི་སྲང་ལམ་རྣམས་སུ་ཆོས་རྣམས་ཀྱི་རང་
བཞིན་ཉིད་ཀྱི་ངོ་བོ་དེ་སློབ་སྦྱོང་བྱེད་རྒྱུ་དེ་རེད། ཁོང་རང་གི་རྐུབ་སྟེགས་སྟེང་བསྡད་
ཅིང་། ཇེན་གྱིས་ཁོང་ལ་ཨ་རག་སྦྱར་མའི་བཏུང་བ་ཞིག་འཁྱེར་ཡོང་། ཁོང་གི་རྐུབ་
སྟེགས་ཀྱིས་ཉིན་དང་མཚན་གཉིས་ཀ་ལ་གྲིབ་མ་ཞིག་རྟག་ཏུ་འཁོར་བར་བྱེད་ཅིང་།
དེ་ནི་ཁང་པ་དེའི་ཁོང་སྡོད་སའི་ཟུར་དེ་རེད། ཁོང་གི་པང་དུ་མ་ཡན་མི་རིགས་ཀྱི་
བརྡ་ཡིག་གི་དེབ་དང་། དབུགས་མདའ་ཞིག་ཡོད་ལ། དབུགས་མདའ་དེ་ཁོང་གིས་
མཚམས་རེར་ཡར་བཀྱགས་ནས་མྱོས་སྨན་བེན་བཟི་ཌི་རིན་གྱི་སྦུ་གུ་རྣམས་ཁང་
པའི་ཕར་ངོས་སུ་འཕེན། ང་ཡར་རྒྱུག་མར་རྒྱུག་བྱས་ཤིང་གསར་པ་རེ་ཡར་འཇོག་
གི་ཡོད། ང་ཚོ་ཚང་མས་ཆང་འཐུང་ཞིང་དེའི་ཞོར་ནས་ང་ཚོས་ཁ་བརྡ་བྱས། བྷུལ་
ལ་ང་ཚོའི་འགྲུལ་བཞུད་འདིའི་རྒྱུ་མཚན་ཤེས་འདོད་འཕར་འདུག ཁོང་གིས་ང་ཚོ་
ལ་ནན་གྱིས་བལྟས་ཤིང་རང་གི་སྣ་དབུགས་བཏང་ཞིང་། ཆུ་རྫ་སྐམ་པོ་ཞིག་གི་ནང་
གི་སྒྲ་དང་མཚུངས་པར་ཐི་ཧྲམ་"ཟེར།
“ཌིན། ད་ཁྱོད་སྐར་མ་གཅིག་ལ་ཁུ་སིམ་མེར་བསྡད་ནས་ཁྱེད་འདི་ལྟར་ལུང་པ་
ཕར་བརྒལ་ནས་ཅི་ཞིག་བྱེད་ཀྱིན་ཡོད་པ་དེ་ང་ལ་ཤོད་དང་།"
ཌིན་གྱི་གདོང་མདོག་དམར་པོར་གྱུར་ཅིང་། “ཨོ་རེད། དེ་ཅི་འདྲ་ཡིན་པ་དེ་ཁྱེད་
ཀྱིས་ཤེས་པ་རེད།” ཟེར།
“སལ། ཁྱོད་རྒྱ་མཚོའི་ཕར་འགྲམ་ལ་ཅིའི་ཕྱིར་འགྲོ་གི་ཡོད།”
“ཉི་མ་ཁ་ཤས་ཀྱི་རིང་ཙམ་ལ་ཡིན། ང་སློབ་གྲྭ་ལ་ཚུར་ལོག་གི་ཡོད།”
“ཨེ་ཌི་ཌན་ཁེལ་ལ་དོན་དག་ག་རེ་ཡོད་པ་རེད། ཁོང་མི་ག་འདྲ་ཞིག་ཡོད་པ་
རེད།" སྐབས་ཐོག་དེ་ལ་ཨེ་ཌི་ཉལ་ཁང་དུ་གྷ་ལ་ཋི་ཡ་དང་ལྷན་དུ་འགྲིག་ཐབས་བྱེད་
ཀྱི་ཡོད་ལ། དེ་ལ་དུས་ཚོད་མང་པོ་དགོས་མ་སོང་། ང་ཚོས་བྷུལ་ལ་ཨེ་ཌི་ ཌན་ཁེལ་
གྱི་སྐོར་ལ་ཅི་ཞིག་བཤད་དགོས་པ་མ་ཤེས། ང་ཚོས་ང་ཚོའི་སྐོར་ལ་ཅི་ཡང་ཤེས་ཀྱི་
མེད་པ་མཐོང་བ་དང་། ཁོང་གིས་ཉལ་ཐའི་དུམ་བསྒྲིལ་གསུམ་ཕྱིར་བཏོན་ནས། ད་
འཐེན་ཞིག ཕྱི་དྲོའི་ཁ་ཟས་མགྱོགས་པོར་བཟོས་ཚར་གྱི་རེད་ཟེར།
“ཁྱེད་ལ་ཟས་ཀྱི་དང་ག་སྟེར་མཁན་འཇིག་རྟེན་ན་འདི་ལས་ལྷག་ཅིག་ཡོད་པ་
མ་རེད། ངས་ཐེངས་གཅིག་ལ་ཉལ་ཐ་དང་ལྷན་དུ་གུང་ཟས་ལ་འགྲུལ་འཁོར་གྱི་བྷུར་
གྷར་བག་ལེབ་འཇིགས་ཡེར་བ་ཞིག་ཟས་པ་ཡིན་ལ། དེ་ནི་འཇིག་རྟེན་འདིའི་སྟེང་
གི་ཆེས་ཞིམ་ཤོས་དེ་དང་འདྲ་བོ་མཐོང་བྱུང་། ང་བདུན་ཕྲག་སྔོན་མར་ཧའོ་སི་ཋོན་
གྲོང་ཁྱེར་ནས་ཚུར་འཁོར་ཙམ་ཡིན་ལ། ང་ཚོའི་སྲན་མ་མིག་ནག་མའི་སྐོར
ཌེལ་ལ་ཐུག་ཏུ་ཕྱིན་པ་ཡིན། ཞོགས་པ་གཅིག་ལ་ང་འགྲུལ་ཁང་ཞིག་ནང་དུ་གཉིད་
ཁུག་ཡོད་སྐབས་གློ་བུར་དུ་ཉལ་ཁྲི་ནས་ཕར་གཡུགས་པ་རེད། དམྱལ་བ་ལྐུགས་པ་
དེས་ངའི་འཁྲིས་ཀྱི་ཤག་དེ་ནས་རང་གི་ཆུང་མ་ལ་མེ་མདའ་བརྒྱབ་ཚར་འདུག མི་
ཚང་མ་མགོ་འཐོམས་འཐོམས་ཀྱིས་ཡར་ལངས་འདུག མི་དེ་རང་གི་རླངས་འཁོར་
དུ་འཛུལ་ནས་ཕར་བསྐོར་ནས་ཕྱིན་སོང་། རང་གི་མེ་མདའ་དེ་ཉེན་རྟོག་དཔོན་
གྱི་ཆེད་དུ་ཐང་ལ་བསྐྱུར་འདུག ཁོང་ཚོས་མཐར་ཧའོ་མ་གྲོང་ཁྱེར་དུ་ཁོང་བཟུང་
འདུག་ལ་བཟི་ནས་ཁྱི་རེད། མི་རྣམས་ནི་མེ་མདའ་མེད་པར་རྒྱལ་ཁབ་འདིའི་
ཡར་མར་ལ་འགྲོ་རྒྱུ་ནི་བདེ་འཇགས་ཤིག་མ་རེད།" ཁོང་གིས་རང་གི་སྟོད་གོས་ཡར་
བརྫེས་ནས་རང་གི་ཐུང་མདའ་འཁོར་ལོ་མ་ང་ཚོ་ལ་བསྟན་སོང་། དེ་ནས་ཁོང་གིས་
རང་གི་འཐེན་སྒམ་ཁ་ཕྱེས་ནས་མཚོན་ཆ་ལྷག་མ་རྣམས་ང་ཚོ་ལ་བསྟན་སོང་། ནེའུ་
ཡོག་ཏུ་ཐེངས་གཅིག་ཁོང་ལ་མེ་མདའ་འཕྲུལ་འཁོར་མ་ཆུང་གྲས་ཤིག་རང་གི་ཉལ་
ཁྲིའི་འོག་ཏུ་ཡོད། "ང་ལ་ད་ལྟ་དེ་ལས་ཀྱང་ཡག་ག་ཞིག་ཡོད། དེ་ནི་ཇར་མན་གྱི་
དབུགས་མདའ་ཤེན་ཐོད་ཅེས་པ་དེ་རེད། མཛེས་པོ་འདི་ལ་ལྟོས་དང༌། མདེལ་སྒམ་
གཅིག་མ་གཏོགས་མེད། ངས་མི་བརྒྱ་སྐོར་ཞིག་མེ་མདའ་འདིས་བསྒྱེལ་ཐུབ་ལ། ད་
དུང་བྲོས་འགྲོ་རྒྱུའི་དུས་ཚོད་འབེལ་པོ་ཡོང་གི་རེད། རྙོག་དྲ་གཅིག་རང་གཅིག་ཡོད་
པ་ནི་ང་ལ་མདེལ་སྒམ་གཅིག་ལས་མེད།"
“ཁྱེད་ཀྱིས་དེ་ལྟར་བྱེད་པའི་སྐབས་སུ་ང་དེ་ན་མེད་པའི་སྨོན་ལམ།" ཐབ་ཚང་
ནང་ནས་ཇེན་གྱིས་དེ་ལྟར་བཤད། “ཁྱེད་ཀྱིས་དེ་ནི་དབུགས་ཀྱི་མདེལ་སྒམ་ཡིན་
པ་ཇི་ལྟར་ཤེས།” བྷུལ་གྱིས་སྣ་དབུགས་བཏང་། ཁོང་གིས་མོའི་ཅོལ་ཆུང་གི་ཆ་ལ་
དོ་སྣང་ཡེ་ནས་མི་སྤྲོད་མོད་ཁོང་གིས་ཐོས་ཡོད། རང་གི་ཆུང་མ་དང་ལྷན་དུ་ཁོང་
གི་འབྲེལ་བ་དེ་ནི་ཧ་ཅང་ཁྱད་མཚར་ཤོས་ཤིག་ཡིན་ཏེ། ཁོང་ཚོས་མཚན་གྱི་འཕྱི་
པོ་བར་དུ་ཁ་བརྡ་བྱེད་ཅིང་། བྷུལ་གྱིས་རང་གི་ས་ཆ་དང་གོ་བབ་བཟུང་ནས་སྡོད་
རྒྱུར་དགའ་ལ། ཁོང་ཐད་ཀར་རང་གི་སྐྱོ་ཞིང་དམའ་བའི་གདངས་ལ་ཕྱིན། མོས་
དེ་འགོག་རྩིས་བྱས་མོད་གཏན་ནས་བྱེད་མ་ཐུབ། སྐྱ་རེངས་ཀྱི་སྐབས་སུ་ཁོང་ཐང་
ཆད་ཅིང་། དེ་ནས་ཇེན་གྱིས་ཁ་བརྡ་བྱས་ཤིང་ཁོང་གིས་མཉན། རང་གི་སྣ་དབུགས་
ལེན་ཞིང་ཐ་ཧྥམ་སྒྲོག མོ་ནི་མི་དེ་ལ་དགའ་ནས་སྨྱོས་འདུག འོན་ཀྱང་སེམས་པ་
སྨྱོ་འཚུབ་འཚུབ་ཀྱི་རྣམ་པ་འདྲ་བོ་ཞིག་གི་ནང་ནས་རེད། འདི་ན་གཡོ་ཁྲམ་དང་
འཁྱར་འཁྱོར་གྱི་རྣམ་པ་ཞིག་གཏན་ནས་མི་འདུག ཁ་བརྡ་ཙམ་བྱེད་ཅིང་། ང་ཚོ་
སུ་གང་གིས་ཀྱང་གཏན་ནས་ཤེས་དཀའ་བའི་གཏིང་ཟབ་ཀྱི་མཛའ་འབྲེལ་ཞིག་
འདུག ཁོང་ཚོ་གཉིས་ཀྱི་བར་དུ་ཡ་མཚན་པོའི་ངང་ནས་གནག་ཅིང་ཤ་ཚ་མེད་
པའི་དོན་དག་ཅིག་ཡོད་པ་ནི། ངོ་མ་བཤད་ན་བཞད་གད་ཀྱི་རྣམ་པ་ཞིག་ཡིན་ལ། དེ་
ཡང་ཁོང་ཚོས་རང་ཉིད་ཀྱི་གསང་བའི་བརྡ་རྟགས་ཤིག་ལ་བརྟེན་ནས་ཕན་ཚུན་ལ་
བརྡ་སྐྱེལ་བར་བྱེད། བརྩེ་དུང་ནི་ཡོད་ཚད་དེ་རེད་ལ། ཇེན་ནི་བྷུལ་ལས་རྒྱང་ཐག་ཁྲུ་
བཅུ་ལས་བརྒལ་ཏེ་གཏན་ནས་མི་སྡོད་ཅིང་། ཁོང་གིས་བཤད་པའི་ཚིག་འབྲུ་གཅིག་
ཀྱང་མ་ཆད་པར་གོ དེ་ཡང་ཁོང་གིས་སྐད་ཧ་ཅང་དམའ་མོ་ཞིག་གིས་ཁ་བརྡ་བྱེད།
ཌིན་དང་ངེད་གཉིས་ཀྱིས་ང་ཚོའི་ནེའུ་ ཨོར་ལེན་སི་ཡི་དོ་གལ་ཆེ་བའི་མཚན་
མོའི་སྐོར་དེ་སྐད་བརྒྱབ་ནས་བཤད་ཅིང་། བྷུལ་གྱིས་ང་ཚོ་འཁྲིད་ནས་བསྟན་ན་
བསམས། ཁོང་གིས་འདི་ལ་དགག་བྱ་ཞིག་གཡུགས། "ནེའུ་ ཨོར་ལེན་སི་ནི་ཧ་ཅང་
ཉོབ་ཏོའི་གྲོང་ཞིག་རེད། མི་ནག་གི་སྡེ་ཁག་ལ་འགྲོ་རྒྱུ་ནི་ཁྲིམས་དང་འགལ་བ་རེད།
ཆང་ཁང་རྣམས་ནི་ཆེས་གདུག་རྩུབ་ཅན་གྱི་ཉོབ་ཏོ་རེད།"
ངས་ལབ་པ་ཡིན། “གྲོང་འདི་ན་ཆང་ཁང་འཚམས་པོ་ཏན་ཏན་ཡོད་ཀྱི་རེད།”
“ཆང་ཁང་འཚམས་པོ་དེ་ཨ་མེ་རི་ཀའི་ནང་ལ་ཡོད་པ་མ་རེད། ཆང་ཁང་
འཚམས་པོ་དེ་ང་ཚོའི་མཐོང་ཐོས་ཀྱི་རྒྱ་ལས་ཕ་རོལ་ཏུ་ཕྱིན་ཚར་བའི་དོན་ཞིག་
རེད། ཆིག་སྟོང་དགུ་བརྒྱ་དང་བཅུའི་ལོ་ལ་ཆང་ཁང་ནི་མི་རྣམས་ལས་ཀའི་སྐབས་
དང་ལས་ཀ་གྲོལ་བའི་སྐབས་སུ་འགྲོ་ས་དེ་རེད་ལ། དེར་ཡོད་ཚད་ནི་ཅོག་སྟེགས་
ཧ་ཅང་རིང་པོ་དང་ཟངས་ཀྱི་མཐའ་རྒྱན། མཆིལ་མ་འཕེན་སའི་རྫ་ཟླུམ། རོལ་
དབྱངས་ཀྱི་ཆེད་དུ་རྣོ་སྦྲེང་རོལ་ཆ་གཏོང་མཁན། མེ་ལོང་འགའ། ཆང་ནི་ཟོ་དང་
བཅས་ཧུབ་ཕོར་རེ་ལ་སྐར་མ་བཅུ་རེ་དང་ཆབས་ཅིག་སྦི་རག་ཤེལ་ཕོར་གང་ལ་
སྐར་མ་ལྔ་རེ་བཅས་རེད། ད་ལྟ་ཁྱེད་ལ་ལྕགས་རིགས་ཀོ་རོ་མི་ཡུམ་དང་། ར་བཟི་
བའི་བུད་མེད། ཕོ་ལ་འཇུག་པའི་ཕོ། འཛིང་ལ་དགའ་བའི་ཆང་ཞབས་པ། ཁྲིམས་
དང་རང་གི་ཀོ་བའི་རྐུབ་སྟེགས་ལ་སེམས་ཁྲལ་བྱེད་ཅིང་། སྒོ་འགྲམ་དུ་འཁོར་
ནས་སྡོད་པའི་སྦྱིན་བདག་བློ་འཚབ་ཅན། ད་དུང་དུས་ཚོད་མ་ཡིན་པ་ལ་ཚོད་མེད་
པའི་སྐད་ཅོར་མང་པོ་ཡོད་ཅིང་། མི་ཡན་པ་ཞིག་བསླེབས་དུས་ཧ་ཅང་ཁུ་སིམ་མེ་
ཡིན་པ་བཅས་རག་གི་རེད།”
ང་ཚོས་ཆང་ཁང་གི་སྐོར་ལ་ཁ་རྩོད་བརྒྱབ། "འགྲིག་གི་རེད།" ཁོང་གིས་བཤད།
“དོ་ནུབ་ངས་ཁྱེད་ཅག་ནེའུ་ ཨོར་ལེན་སི་གྲོང་ཁྱེར་ལ་འཁྲིད་འགྲོ དེ་ནས་ངས་ཅི་
ཞིག་བཤད་པ་དེའི་དོན་གང་ཡིན་པ་དེ་སྟོན།” དེ་ནས་ཁོང་གིས་ཆེད་མངགས་ཀྱིས་
ང་ཚོ་ཆང་ཁང་ཉོབ་ཤོས་དེ་ལ་འཁྲིད་པ་རེད། ང་ཚོས་ཇེན་ནི་བྱིས་པ་རྣམས་དང་ལྷན་
དུ་བཞག ཕྱི་དྲོའི་ཁ་ཟས་ནི་ཟོས་ཟིན། མོས་ནེའུ་ ཨོར་ལེན་སི་ཡི་ཚགས་པར་ཋམ་
སི་ ཕི་ཁ་ཡུན་ཞེས་པ་དེའི་དགོས་མཁོའི་གསལ་བསྒྲགས་རིགས་ཀློག་བཞིན་འདུག
ངས་མོ་རང་ལ་ལས་ཀ་ཞིག་འཚོལ་གྱིན་ཡོད་དམ་དྲིས་པ་ཡིན། མོས་འདི་ནི་ཚགས་
པར་གྱི་ཆེས་དོ་སྣང་འཕེལ་སའི་ཆ་ཤས་དེ་རེད་ཅེས་པ་ཙམ་ཞིག་ལན་དུ་སྨྲས། བྷུལ་
ནི་གྲོང་ཁྱེར་ལ་འགྲོ་རྒྱུའི་དོན་དུ་ང་ཚོ་དང་ལྷན་དུ་རླངས་འཁོར་ལ་བསྡད་སོང་ལ།
དེ་མ་ཐག་ཁ་བརྡ་ལ་ཞུགས་སོང་། "ལྷོད་ལྷོད་བྱོས། ཌིན། ང་ཚོ་དེ་ལ་སླེབས་ཀྱི་རེད།
ང་ལ་རེ་བ་ཡོད། ཨོ། ཕ་གིར་འགྲུལ་སྐྱེལ་གྲུ་གཟིངས་འདུག ཁྱེད་ཀྱིས་ང་ཚོ་ཐད་ཀར་
གཙང་པོའི་ནང་དུ་བསྐྱལ་དགོས་མ་རེད།” ཁོང་གིས་མུ་མཐུད། ཌིན་ཇེ་སྡུག་ལ་ཕྱིན་
འདུག་ཅེས་ང་ལ་གསང་གཏམ་དུ་བཤད་བྱུང་། “ཁོང་ནི་རང་གི་ཕུལ་བྱུང་གི་ལས་
དབང་ངམ་རླུང་རྟའི་ཕྱོགས་ལ་འགྲོ་གི་ཡོད་པའི་སྣང་བ་ཞིག་འདུག དེ་ནི་བཙན་
ཤེད་ཅན་གྱི་སེམས་འཆོལ་པོ་དེ་དྲག་རྩུབ་དང་སེམས་ཁམས་འཆོལ་བ། འགན་ཁུར་
མེད་པ་བཅས་ཀྱི་ཆང་ཕོར་ཞིག་དང་ལྷན་དུ་འཛོམས་ཡོད་པ་དེ་རེད།” ཟེར། ཁོང་གི་
མིག་གི་ཟུར་ཞིག་ནས་ཌིན་ལ་བལྟས་སོང་། “གལ་སྲིད་ཁྱེད་མི་སྨྱོན་པ་འདི་དང་ལྷན་
དུ་ཁ་ལི་ཧྥོར་ནི་ཡ་ལ་ཕྱིན་པ་ཡིན་ན་ཁྱེད་གཏན་ནས་སླེབས་ཀྱི་མ་རེད། ཁྱེད་ཅིའི་
ཕྱིར་ནེའུ་ ཨོར་ལེན་སི་གྲོང་ཁྱེར་དུ་ང་དང་ལྷན་དུ་མི་སྡོད་པ་ཡིན། ང་ཚོས་ཕར་གྷི་
རིད་ཐི་ན་གྲོང་ཁྱེར་དུ་རྟ་རྩལ་རྩེ་ཞིང་། ངའི་ར་སྐོར་དུ་ལྷོད་ལྷོད་བྱེད། ང་ལ་གྲི་སྙིང་
རྗེ་པོ་ཆ་གཅིག་ཡོད་ལ་ངས་འབེན་ཞིག་བཟོ་བཞིན་ཡོད། གལ་སྲིད་དེང་སང་འདི་
ཁྱེད་ཀྱི་འདོད་ཕྱོགས་ལ་ཡོད་ན། གྲོང་ཁྱེར་དཀྱིལ་ན་མཛེས་མ་སྙིང་སྡུག་འགའ་ཡང་
ཡོད།” ཁོང་གིས་སྣ་དབུགས་བླངས། ང་ཚོ་འགྲུལ་སྐྱེལ་གྲུ་གཟིངས་སྟེང་དུ་ཡོད་ཅིང་།
ཌིན་ར་བ་དེ་ལ་བསྙེས་སླད་རླངས་འཁོར་ནས་མཆོངས་སོང༌། ང་ཁོའི་རྗེས་ལ་ཕྱིན་
པ་ཡིན། འོན་ཀྱང་བྷུལ་རླངས་འཁོར་དུ་བསྡད་ནས་སྣ་དབུགས་བཏང་སོང་། ཐི་
ཧྥམ། མཚན་མོ་དེ་ལ་གཙང་པོ་སྨུག་པོ་དེའི་སྟེང་དུ་ཡ་མཚན་ཆེ་བའི་སྨུག་པ་འདྲེ་
འདྲ་བོ་ཞིག་དང་ལྷན་དུ་ཆུར་གཡེང་པའི་ཤིང་ཆ་ནག་པོ་དེ་ཚོ་འདུག དེ་ནས་ལམ་
གྱི་ཕ་རོལ་ཏུ་ནེའུ་ ཨོར་ལེན་སི་གྲོང་ཁྱེར་གྱི་འོད་ནི་ལི་ཝང་མདོག་ཏུ་གསལ་ལེར་
མཆེད་ཅིང་། དེའི་ཟུར་སྣེ་ན་མདོག་གནག་པའི་གྲུ་གཟིངས་འགའ་རེ་འདུག དེ་
དག་ནི་སྨུག་པའི་ཁྲོད་ཀྱི་འདྲེ་ཅན་གྱི་གྲུ་གཟིངས་ཏེ། རྩོམ་པ་པོ་སེ་རེ་ནོའི་བརྩམས་
སྒྲུང་དུ་འཁོད་པའི་སི་པན་ཡུལ་གྱི་བཟོ་ལུགས་ཉིས་ཐོག་ཅན་ལ་རྒྱན་ཆས་སྤྲས་
པའི་ཐོག་ཁང་བཅས་འདུག དེ་ནས་ཐག་ཉེར་བཅར་སྐབས་དེ་དག་ནི་སི་ཝི་ཌེན་
རྒྱལ་ཁབ་དང་། ཕ་ན་མ་རྒྱལ་ཁབ་ནས་ཡོང་བའི་ཟོང་སྒམ་རྙིང་གོག་ཙམ་ཞིག་ཡིན་
པ་མཐོང་བྱུང་། མཚན་མོའི་མུན་པའི་ནང་དུ་འགྲུལ་སྐྱེལ་གྲུ་གཟིངས་ཀྱི་མེ་ཡིས་
འོད་མཆེད་པར་བྱས་ཤིང་། སྔར་བཞིན་མི་ནག་རྣམས་ཀྱིས་གླུ་དབྱངས་ལེན་བཞིན་
ལྕགས་ཁེམ་བཟུང་ནས་ལས་ཀ་བྱེད་ཀྱིན་འདུག རྒན་རྒོན་གཟུགས་རིང་སྐམ་རིད་
ཧ་བཟརད་ཀྱིས་སྐབས་གཅིག་ལ་ཨལ་ཇར་སི་གྲོང་ཚོའི་གྲུ་གཟིངས་ནང་དུ་བདག་
གཉེར་བའི་ཚུལ་དུ་ལས་ཀ་བྱས་མྱོང་ཞིང་། འདིས་ང་ལ་མི་སི་སི་ཕི་ ཇིན་ཡང་དྲན་
དུ་བཅུག་སོང་། གཙང་པོ་དེ་ནི་ཨ་མེ་རི་ཀའི་དཀྱིལ་ནས་མར་ལུད་ཡོང་རིམ་བཞིན་
སྐར་ཚོགས་ཀྱི་འོད་ལ་བརྟེན་ནས་ངས་ཤེས་སོང་ངོ་།། ངས་ད་བར་དུ་ཤེས་པ་ཡོད་
ཚད་དང་ཤེས་པར་འགྱུར་བ་ཡོད་ཚད་ནི་གཅིག་ཅེས་བྱ་བ་ཡིན་པ་དེ་ངས་སྨྱོན་
པ་བཞིན་ཤེས་སོང་ངོ་།། ཡང་ཡ་མཚན་པ་ཞིག་བཤད་རྒྱུ་ལ། ང་ཚོས་བྷུལ་ ལི་དང་
ལྷན་དུ་འགྲུལ་བསྐྱོད་གྲུ་གཟིངས་བརྒྱུད་ནས་བརྒལ་བའི་མཚན་མོ་དེ་ལ། ང་ཚོའི་
སྔོན་དེ་མ་ཐག་ལ་ཡིན་ནམ་ཡང་ན་ང་ཚོའི་རྗེས་དེ་མ་ཐག་གང་རུང་ཞིག་ལ་བུ་མོ་
ཞིག་གྲུའི་ཁྱམས་ར་ལས་མར་མཆོངས་ཏེ་རང་ཤི་བརྒྱབ་འདུག ང་ཚོས་ཉིན་རྗེས་
མའི་ཚགས་པར་སྟེང་ནས་དེ་མཐོང་བྱུང་།
ང་ཚོ་ཨོལད་ བྷུལ་དང་ལྷན་དུ་ཕ་རན་སིའི་གྲོང་ཚོའི་ཆང་ཁང་ཉོབ་ཏོ་ཚང་མ་
ལ་ཕྱིན་ཅིང་། ནམ་གུང་སླར་ཁྱིམ་ལ་ལོག་པ་ཡིན། མཚན་མོ་དེ་ལ་མེ་རི་ལུ་ཡིས་དེབ་
ཀྱི་ནང་འཁོད་ཚད་དམ་ཡང་ན་ཡོད་ཚད་ཚང་མ་སྤྱད་སོང་ལ། མོས་ཉལ་ཐ་དང་།
གཉིད་སྨན་སྨྱོ་རྫས་རིལ་བུ་གྷོབ་བྷོལ། བྷན་བཟའ་ཌི་རིན་སྨྱོ་སྨན། ཆང་རག་བཅས་
ལ་འཐེན་སྤྱོད་བྱས་སོང་། མཐའ་ན་མོས་ཨོལད་ བྷུལ་ལས་སོ་མ་ར་ཛའི་ཧུབ་གང་
བསླངས་སོང་མོད། ཁོང་གིས་མོ་ལ་དེ་མ་སྤྲད་པ་ནི་བཤད་ག་ལ་དགོས། ཁོང་གིས་མོ་
ལ་ཆང་རག་སྦྱར་མ་ཞིག་སྤྲད་སོང་། རིགས་སྣ་ཚོགས་པའི་རྫས་རྣམས་ཀྱི་ཁྲོད་དུ་མོ་
རང་ཧ་ཅང་བྱིང་བར་གྱུར་ནས། ད་གཡོ་འགུལ་མེད་པར་གྱུར་ཅིང་། ང་དང་མཉམ་
དུ་ཁྱམས་ཀྱི་རབ་གསལ་དུ་གླེན་མདོག་གིས་ལངས་ནས་བསྡད་སོང་། བྷུལ་ལ་
ཡོད་པ་དེ་ནི་ཧ་ལས་པའི་ཁྱམས་ར་ཡག་པོ་ཞིག་རེད། དེ་ནི་ཁང་པའི་ཁོར་མོ་ཡུག་ཏུ་
ཡོད་ཅིང་། ལྕང་སྡོང་དང་ལྷན་དུ་ཟླ་བའི་འོད་དང་བཅས་བསྐལ་བ་བཟང་བའི་དུས་
སུ་མཐོང་མྱོང་ཡོད་པའི་ལྷོ་ཕྱོགས་ཀྱི་གཞིས་ཁང་ཆེན་པོ་ཞིག་དང་མཚུངས། ཁང་
པའི་ནང་ཇེན་གྱིས་སྡོད་ཁང་ངམ་ཚོམས་ཁང་དུ་ཚགས་པར་གྱི་གསལ་བསྒྲགས་
རྣམས་ཀློག་བཞིན་བསྡད་སོང་ལ། བྷུལ་ཁྲུས་ཁང་དུ་འཛུལ་ནས་ཉལ་ཐའི་སྨན་ཁབ་
གཙགས་བཞིན་འདུག དེ་ཡང་རང་གི་སྐེ་ཐག་ནག་པོ་རྙིང་པ་དེ་རྩ་ལམ་བསྡམས་
པའི་ཆེད་དུ་སོ་བར་དུ་དམ་པོར་བཟུང་ཞིང་། ཨི་ཁུང་སྟོང་ཕྲག་ཅན་གྱི་རང་གི་
ལག་ངར་སྡུག་གིས་གཙེས་པ་དེར་ཁབ་གཙགས་བྱེད་བཞིན་འདུག ཨེ་ཌི་ ཌན་ཁེལ་
ནི་བྷུལ་དང་ཇེན་གཉིས་ཀྱིས་གཏན་ནས་བེད་སྤྱོད་བྱས་མ་མྱོང་བའི་ཉལ་ཁྲི་ཆེན་པོ་
དེར་གྷ་ལ་ཋི་ཡ་དང་ལྷན་དུ་རྐང་ལག་བརྐྱངས་ནས་བསྡད་འདུག ཌིན་གྱིས་རང་གི་ཉལ་ཐ་བསྒྲིལ་བཞིན་འདུག ང་དང་མེ་རི་ལུ་གཉིས་ཀྱིས་ལྷོ་ཕྱོགས་ཀྱི་སྐུ་དྲག་གི་
ལད་མོ་བྱས་པ་ཡིན། "ལྕམ་སྐུ་ལུ་ལགས། ཅིའི་ཕྱིར་དོ་ནུབ་ཁྱེད་ནི་ཧ་ཅང་ཡིད་དུ་
འོང་ཞིང་སྙིང་དུ་སྡུག་པ་ཞིག་ཏུ་མཐོང་གི་ཡོད་པ་རེད།"
"ཅིའི་ཕྱིར། ཐུགས་རྗེ་ཆེ། སྐུ་ཞབས་ཁ་རའོ་ཧྥོརད། ཁྱེད་ཀྱིས་བཀའ་མོལ་ཡག་
པོ་གནང་པ་དེ་ཚོ་ལ་ངས་ཏན་ཏན་ཡི་རངས་ཞུ་བ་ཡིན།"
ཁྱམས་ར་ཀྱག་ཀྱོག་དེའི་ཉེ་སྐོར་གྱི་སྒོ་རྣམས་ནི་གཅིག་རྗེས་གཉིས་མཐུད་ཀྱིས་
ཕྱེས་བསྡད་ཀྱི་འདུག་ལ། ཨ་མེ་རི་ཀའི་མཚན་མོ་འདིའི་ང་ཚོའི་སྐྱོ་གར་གྱི་ཚོགས་
མི་རྣམས་ཀྱིས་གཞན་རྣམས་གང་དུ་ཡོད་པ་ལ་ལྟ་ཆེད་ཕྱི་ལོགས་ལ་ཐོན་ཐོན་ལ་
བསྡད་ཀྱི་འདུག མཐར་ངེད་ཀྱིས་ཆུ་རགས་སྟེང་ནས་ཕར་གོམ་བགྲོད་རིང་པོ་ཞིག་བྱས་པ་ཡིན། ང་ནི་འདམ་ཉོག་གི་གཙང་འགྲམ་དུ་བསྡད་ནས་མི་སི་སི་ཕི་གཙང་པོ་
ལ་རོལ་འདོད་བྱུང་། འོན་ཀྱང་དེའི་ཚབ་ལ་ངས་རང་གི་སྣ་ཁུང་ལྕགས་སྐུད་ཀྱི་ར་བ་
ལ་སྦྱར་ནས་གཙང་པོ་ལ་ལྟ་དགོས་བྱུང་། ཁྱེད་ཀྱིས་མི་དམངས་རྣམས་ཁོང་ཅག་གི་
གཙང་པོ་དང་ལོགས་སུ་བགར་དུས་ཁྱེད་ལ་ག་རེ་ཐོབ་ཀྱི་རེད། "སྲིད་གཞུང་གི་ལས་
ཀ" ཨོལད་བྷུལ་གྱིས་དེ་ལྟར་བཤད། ཁོང་གིས་རྩོམ་པ་པོ་ཁབ་ཁ་ཡི་བརྩམས་ཆོས་
རང་གི་པང་དུ་ཉར་ནས་བསྡད་འདུག་ལ། ཁོང་གི་སྟེང་ཐོད་ན་སྒྲོན་མེ་འབར་བཞིན་
འདུག ཁོང་གིས་སྣ་དབུགས་ཤིག་བཏང་། "ཐི་ཧྥམ་”། ཁོང་གི་ཁང་གོག་དེས་ཆག་སྒྲ་
སྒྲོག དེ་ནས་མཚན་མོའི་གཙང་པོ་ནག་པོ་ཆེན་པོའི་ནང་དུ་མོན་ཋ་ན་མངའ་སྡེའི་
ཤིང་དུམ་རྣམས་འཁོར་ཏེ་འགྲོ་བཞིན་འདུག "དེ་ནི་སྲིད་གཞུང་ལས་ཅི་ཡང་མ་རེད།
དེ་ནས་སྤྱི་མཐུན་དེ་ཚོ་རེད། དམིགས་བསལ་གྱིས་སྤྱི་མཐུན་དེ་ཚོ་རེད།" འོན་ཀྱང་
དགོད་སྒྲ་ནག་པོ་སླར་ཡང་ཡོང་གི་རེད།

ལེའུ་བདུན་པ།

ཞོགས་ཀ་སྔ་པོ་གསལ་ཆ་ལེར་ཡོད་པའི་སྐབས་ལ་ང་ཡར་ལངས་དུས། བྷུལ་དང་
ཌིན་གཉིས་ཁང་རྒྱབ་ཀྱི་ར་སྐོར་དུ་མཐོང་བྱུང་། ཌིན་གྱིས་རང་གི་སྣུམ་ལྡུག་ས་
ཚིགས་ཀྱི་གྱོན་པ་རྣམས་གོན་ཏེ་བྷུལ་ལ་རོགས་པ་བྱེད་ཀྱི་འདུག བྷུལ་གྱིས་ཤིང་
དུམ་རུལ་བ་མཐུག་པོ་ཆེས་ཆེན་པོ་ཞིག་རྙེད་ཡོད་པ་དང་། ཐོ་བའི་ལྕགས་ཀྱུ་བཀོལ་
ནས་དེའི་ནང་ལ་བཏབ་ཡོད་པའི་འཛེར་མ་ཆུང་གྲས་རྣམས་འུ་ཐུག་གི་རྣམ་པ་ཞིག་
གིས་འགོག་བཞིན་འདུག ང་ཚོས་འཛེར་མ་ལ་ཅེར་ནས་བསྡད་ཅིང་དེར་འཛེར་མ་
ཧ་ཅང་མང་པོ་ཡོད་པ་དག་ནི་འབུ་སྲིན་དང་མཚུངས།
“ངས་འདིའི་ནང་ནས་འཛེར་མ་འདི་དག་ཚང་མ་ཕྱིར་བཏོན་ཚར་དུས། ངས་
ང་རང་ལ་ཤིང་གི་ཆ་སྟེགས་ཤིག་བཟོ་རྒྱུ་ཡིན་ལ། དེས་ལོ་ངོ་སྟོང་ཕྲག་གཅིག་ལ་
འདང་གི་རེད།" བྷུལ་གྱིས་དེ་སྐད་ལབ་ཅིང་བྱིས་པ་དང་འདྲ་བའི་དགའ་སྣང་གིས་
རུས་གོག་ཡོད་ཚད་འདར་སིག་སིག་བྱེད་ཀྱི་འདུག "ཅིའི་ཕྱིར་རེད་སལ། དེང་སང་
མི་རྣམས་ཀྱིས་བཟོས་པའི་ཆ་སྟེགས་དག་ནི་ཟླ་བ་དྲུག་གི་རྗེས་ནས་ཅ་ལག་ཙག་
ཙིག་གི་ལྗིད་ཀྱི་འོག་ནས་གས་ཆག་ཏུ་འགྲོ་བའམ་ཡང་ན་སྤྱིའི་ཆ་ནས་འཐོར་འགྲོ་
བ་དེ་ཁྱེད་ཀྱིས་ཤེས་རྟོགས་བྱུང་ངམ། ཁང་པ་ཡང་དེ་མཚུངས་རེད་ལ། གྱོན་པའང་
དེ་མཚུངས་རེད། བྱི་ཕྲུག་འདི་ཚོས་འགྱིག་གི་རིགས་གསར་བཏོད་བྱས་ཡོད་པ་རེད་
ལ། དེས་ཁོང་ཚོས་བསྐལ་པ་ཇི་སྲིད་བར་དུ་འདང་པའི་ཁང་པ་བཟོ་ཐུབ་ཀྱི་རེད། ད་
དུང་འཁོར་ལོ་རྣམས་བཟོ་ཐུབ་ཀྱི་རེད། རྒྱུ་མའི་འཁོར་ལོ་སྐྱོན་ཅན་རིགས་ལམ་ཁའི་སྟེང་ཚ་བོ་ཆགས་ནས་གད་པ་ལ་བརྟེན་ནས་ལོ་རེ་རེར་ཨ་མེ་རི་ཀ་བ་རྣམས་ཀྱིས་
མི་གྲངས་ས་ཡ་མང་པོས་རང་གསོད་བྱེད་ཀྱིན་ཡོད་པ་རེད། ཁོང་ཚོས་གཏན་ནས་
གད་རྒྱུ་མེད་པའི་འཁོར་ལོ་བཟོ་ཐུབ་ཀྱི་རེད་ལ། སོ་བཀྲུའི་ཕྱེ་རྫས་ཀྱང་དེ་མཚུངས་
རེད། ཁོང་ཅག་གིས་གསར་བཏོད་བྱས་པའི་འགྱིག་ཅི་རིལ་ཞིག་ཡོད་པ་དེ་ཁོང་ཅག་
གིས་སུ་གང་ལའང་མི་སྟོན་ཅིང་། དེ་ཉིད་ཁྱེད་བྱིས་པའི་སྐབས་སུ་བལྡད་པ་ཡིན་ན་
ཁྱེད་ཀྱི་མི་ཚེའི་ལྷག་མའི་ཡུན་ཡོངས་ལ་སོ་ནད་ཡོང་གི་མ་རེད། གྱོན་པ་ལའང་དེ་
མཚུངས་རེད། ཁོང་ཚོས་དུས་གཏན་དུ་འདང་ངེས་ཀྱི་གྱོན་པ་བཟོ་ཐུབ་ཀྱི་རེད། ཁོང་
ཚོས་ཚོང་ཟོག་གོང་ཁེ་པོའི་རིགས་བཟོ་རྒྱུའི་འདམ་ཁ་བྱེད་ཀྱི་ཡོད་པ་རེད། དེ་ལྟར་
བྱས་སྐབས་མི་ཚང་མ་ལས་ཀ་ལ་ཕྱིན་ནས། ལས་ཀའི་ཆུ་ཚོད་འཁོར་ལོ་ལ་འབྱོར་
རྟགས་བཀོད་ཅིང་། རང་རང་སོ་སོ་གདོང་ནག་གེ་བའི་སྤྱི་མཐུན་ཚོགས་པ་དག་ཏུ་
སྒྲིག་ཞུགས་བྱས་ཏེ། དཀའ་ལས་མྱོང་བཞིན་པའི་སྐབས་དེར་རྒྱལ་ས་ཝ་ཤིང་ཊོན་
དང་རྒྱལ་ས་མོ་སོ་ཁོའི་གྲོང་ཁྱེར་དུ་ཁེ་སྤོགས་ཆེན་པོ་དེ་ལེན་བཞིན་ཡོད་པ་རེད།”
ཁོང་གིས་རང་གི་ཤིང་དུམ་རུལ་བ་ཆེན་པོ་དེ་ཡར་བསླངས་སོང༌། “ཁྱེད་ཀྱིས་འདིས་
ཆ་སྟེགས་ཕུལ་དུ་བྱུང་བ་ཞིག་ཡོང་བར་མི་འདོད་དམ།"
དེ་ནི་ཞོགས་ཀ་སྔ་པོ་ཞིག་རེད་ལ། ཁོང་གི་ནུས་ཤུགས་ནི་ནུས་ཤུགས་ཀྱི་རྩེ་ན་
འདུག མི་ཉམ་ཐག་འདིས་ཁོང་གི་འབྱུང་ཁམས་ཀྱི་ནང་དུ་གད་སྙིགས་ཆེས་མང་
པོ་སྤུངས་ཡོད། ཁོང་གིས་ཉི་མའི་གུང་ལ་སྒྲོན་མེ་སྦར་བ་དང་བཅས་རང་གི་ཉི་མ་
རེའི་ཆ་ཤས་ཆེས་ཆེན་པོ་ཞིག་རྐུབ་སྟེགས་སྟེང་དུ་སྡོད་པ་ཙམ་ཞིག་ལས་མི་ཐུབ་
མོད། ཞོགས་པའི་སྐབས་ལ་ཁོང་ནི་ཕུལ་དུ་བྱུང་བ་ཞིག་རེད། ཁོང་གིས་འབེན་ལ་གྲི་
འཕེན་མགོ་བརྩམས་སོང་། ཁོང་གིས་བཤད་པ་ལྟར་ན་ཁུ་ནི་སི་ཡ་རྒྱལ་ཁབ་ཀྱི་ཋུ་ནི་
སི་གྲོང་ཁྱེར་དུ་ཨ་རབ་ཀྱི་མི་ཞིག་གིས་ཁྲུ་བཞི་བཅུའི་མཚམས་ནས་[གྲི་འཕངས་ཏེ་]
མི་ཞིག་གི་མིག་ལ་ཕོག་པ་བྱེད་ཐུབ་པ་མཐོང་བྱུང་ཟེར། འདིས་ཁོང་རང་གི་ཨ་ནེའི་
སྐོར་བཤད་འདོད་ལང་དུ་བཅུག་ཅིང་། ཨ་ནེ་ནི་སྤྱི་ལོ་ཆིག་སྟོང་དགུ་བརྒྱ་སུམ་ཅུ་
རྩ་གྲངས་ནང་ལ་ཨ་ཧྥི་རི་ཁའི་ཡུལ་གྱི་ཁ་སེ་བྷ་གྲོང་ཁྱེར་ལ་ཕྱིན་པ་རེད། “མོ་རང་སྣེ་
ཁྲིད་པ་ཞིག་གིས་འཁྲིད་པའི་ལྟ་སྐོར་ཚོགས་པ་ཞིག་དང་མཉམ་དུ་ཡོད། མོའི་མཛུབ་
ཆུང་སྟེང་དུ་རྡོ་རྗེ་ཕ་ལམ་གྱི་མཛུབ་དཀྲིས་ཤིག་གོན་ཡོད། མོ་རང་སྐར་མ་གཅིག་
ལ་ངལ་གསོ་རྒྱག་སླད་རྩིག་པ་ལ་བསྙེས། ཨ་རབ་པ་ཞིག་བརྒྱུགས་ནས་ཡོང་ཞིང་།
མོས་ངུ་སྐད་མ་ཤོར་གོང་ལ་མོའི་མཛུབ་དཀྲིས་ཅན་གྱི་མཛུ་གུ་དེ་བཅད་དེ་འཁྱེར་
བ་རེད། ཨོ་ངའི་སྙིང་གི་གཅེས་ལོ། མོས་དེ་མ་ཐག་ལ་རང་གི་མཛུ་གུ་ཐ་ཆུང་མེད་པ་
ཤེས་པ་རེད། ཧེ་ཧེ་ཧེ་ཧེ་ཧེ།” ཁོང་གད་མོ་བགད་པའི་སྐབས་ལ་ཁོང་གི་མཆུ་ཏོ་གཉིས་
མཉམ་དུ་བཙིར་ཞིང་གད་མོ་དེ་ཆེས་གཏིང་རིང་སའི་གྲོད་པ་ནས་ཡར་བསླེབས་སུ་
བཅུག དེ་ནས་རང་གི་པུས་མོ་གཉིས་ལ་རྟེན་བྱས་ཏེ་གད་མོ་ལྡབ་འགྱུར་དུ་བྱས།
ཡུན་རིང་པོ་ལ་གད་མོ་བགད། “ཧེ། ཇེན།” ཁོང་གིས་སྤྲོ་སེམས་འཁོལ་པོའི་ངང་ནས་
སྐད་བརྒྱབ། "ངས་ཌིན་དང་སལ་ལ་ཁ་སེ་བྷ་གྲོང་ཁྱེར་དུ་བྱུང་བའི་ངའི་ཨ་ནེའི་སྐོར་
དེ་བཤད་ཀྱིན་ཡོད།"
"ངས་གོ་བྱུང་།" མོས་དྲོད་འཇམ་དང་མཛེས་སྡུག་ལྡན་པའི་མཚོ་ཁུག་གི་ཞོགས་
པ་དེ་ལ་ཐབ་ཚང་གི་སྒོ་འགྲམ་ནས་དེ་ལྟར་བཤད། སྟེང་དུ་རྒྱ་ཆེ་བའི་སྤྲིན་པ་མཛེས་
ཤིང་སྡུག་པ་དག་གཡེངས་འདུག་ལ། ལུང་གཤོང་གི་སྤྲིན་པ་དག་གིས་ནི་ཁྱེད་ལ་རྙིང་
ཞིང་གོག་པོའི་གནས་དམ་པ་ཨ་མེ་རི་ཀའི་ཁ་ནས་ཁ་བར་དང་། རྐང་རྩེ་ནས་རྐང་
རྩེ་བར་གྱི་རྒྱ་ཆེ་བའི་རང་བཞིན་དེ་ཚོར་དུ་འཇུག སྟོབས་དང་ནུས་པ་ཚང་མ་ནི་
བྷུལ་རེད། “ཤོད་དང་། ངས་ཁྱེད་ལ་ཌེལ་གྱི་ཨ་ཕའི་སྐོར་བཤད་མྱོང་ཡོད་དམ། ཁོང་
ནི་ཁྱེད་ཀྱི་མི་ཚེའི་རིང་མཐོང་མྱོང་མེད་པའི་མི་སྣ་དགོད་བྲོ་ཤོས་དེ་རེད། ཁོང་ལ་
པེ་རེ་སི་སེ་ཞེས་པའི་རྩ་རྒྱུས་ཀྱི་ནད་ཅིག་ཡོད་ཅིང་། དེས་རང་གི་ཀླད་པའི་མདུན་
ངོས་ཟས་ནས་ཚར་འགྲོ་ཞིང༌། ནད་དེ་ཡོད་སྟབས་སེམས་ལ་གང་ཞིག་འཁོར་ནའང་
དེའི་འགན་ཁུར་ཡོད་པ་མ་རེད། ཁོང་ལ་ཋེག་ས་སི་མངའ་སྡེའི་ནང་དུ་ཁང་པ་ཞིག་
ཡོད་ལ། ཤིང་བཟོ་རྣམས་ཀྱིས་ཉིན་མཚན་ཆུ་ཚོད་ཉེར་བཞིའི་རིང་དེ་ལ་ཟུར་ཁང་
གསར་པ་ཞིག་རྒྱག་བཞིན་ཡོད། ཁོང་མཚན་དཀྱིལ་ལ་ཡང་མཆོངས་ཡོང་གི་རེད་
ལ། དེ་ནས་་དཀོན་མཆོག་དམྱལ་བ། ང་ལ་ཟུར་ཁང་མི་དགོས། དེ་ཚོ་ཕ་གིར་སྐྱོལ་
ཞོག་ཟེར་གྱི་རེད། ཤིང་བཟོ་རྣམས་ཀྱིས་ཚང་མ་མར་བཤིག་ནས་ཡང་བསྐྱར་མགོ་
ནས་བསྐྱར་བཟོ་བྱེད་དགོས་བྱུང་བ་རེད། སྐྱ་རེངས་ཤར་དུས་ཁོང་ཚོས་ཟུར་ཁང་
གསར་པ་དེར་ཐོ་བས་བསྣུན་བཞིན་པ་མཐོང་གི་རེད། དེ་ནས་རྒད་པོ་དེ་ལ་ཡང་
ཉོབ་འགྲོ་གི་རེད་ལ། 'དཀོན་མཆོག་དམྱལ་བ། ང་མེན་མངའ་སྡེ་ལ་འགྲོ་འདོད་
ཡོད།' ཟེར་གྱི་རེད། དེ་ནས་ཁོང་རང་གི་རླངས་འཁོར་ལ་འཛུལ་ནས་ཆུ་ཚོད་
གཅིག་ལ་མེལ་ལེ་བརྒྱའི་རྒྱུག་ཚད་ཀྱི་ཐོག་ནས་རྒྱུགས་འགྲོ་གི་རེད་ལ། བྱའི་གཤོག་
པ་རྒྱ་ཆེར་སྤུར་བ་དག་གིས་ཁོང་གི་དོ་སྐྱེལ་འགྲུལ་འཁོར་གྱི་རྗེས་དེད་ནས་མེལ་ལེ་
བརྒྱ་ཕྲག་ལ་འགྲོ་གི་རེད། ཁོང་གིས་ཋེག་ས་སིའི་མངའ་སྡེའི་གྲོང་ཞིག་གི་དཀྱིལ་དུ་
རླངས་འཁོར་འགོག་གི་རེད་ལ། དེ་ཡང་ཕྱིར་ཐོན་ནས་ཨ་རག་ཅུང་ཟད་ཉོ་རྒྱུའི་ཆེད་
ཙམ་ཞིག་ལ་རེད། ཁོའི་མཐའ་འཁོར་གྱི་ཕྱོགས་གང་ས་ན་ཡོད་པའི་རླངས་འཁོར་
པ་རྣམས་ཀྱིས་ཁོང་ལ་དུང་བརྡ་སྒྲོག་གི་རེད་ལ། ཁོང་ཚོང་ཁང་ནས་ཕྱིར་རྒྱུགས་
ཡོང་གི་རེད་ལ། 'དེ་དཀོན་མཚོག་དམྱལ་ལ་ཡང་མ་རེད། བྱི་ཕྲུག་ཁྱུ་ཆོགས་ཁྱེད་ཚོ།
ཁོང་གི་ལྕེ་ཏིག་འདུག ཁྱེད་ལ་རྩ་རྒྱུས་ཀྱི་ནད་ཡོད་དུས་ཁྱེད་ཀྱི་མཆུ་ཏོ། མ་རེད་
ལྕེ་ཏིག་གི་རེད། དགོང་མོ་གཅིག་ལ་ཁོང་སིན་སིན་ན་ཋི་གྲོང་ཁྱེར་དུ་ཡོད་པའི་ངའི་
ཁང་པ་ལ་བསླེབས་བྱུང་། ཁོང་གིས་རླངས་འཁོར་གྱི་དུང་བརྡ་བརྒྱབ་བྱུང་ལ་། 'ད་
ཕྱི་ལ་ཤོག་དང་། ང་ཚོ་ཋེག་ས་སི་ལ་ཌེལ་ལ་བལྟ་རུ་འགྲོ་'ཟེར། ཁོང་མེན་མངའ་སྡེ་
ནས་ཕར་ལོག་འགྲོ་གི་འདུག ཁོང་གིས་ཁང་པ་ཞིག་ཉོས་ཡོད་ཟེར། ཨོ། སློབ་གྲྭ་ཆེན་
མོར་ཡོད་སྐབས་ང་ཚོས་ཁོང་གི་སྐོར་ལ་སྒྲུང་ཞིག་བྲིས་པ་ཡིན། སྒྲུང་དེར་སྐྱི་གཡའ་
བའི་གྲུ་གཟིངས་ཆག་ཏོ་ཞིག་དང་། མཚོའི་ནང་དུ་མི་རྣམས་ཉེན་སྐྱོབ་གྲུ་གཟིངས་ཀྱི་
ཟུར་རྣམས་ལ་འཐམས་བཞིན་ཡོད་པ་དང་། དེ་ནས་རྒད་པོ་འདིས་གྲི་ཆེན་པོ་ཞིག་
བཟུང་ནས་ཁོང་ཚོའི་མཛུབ་མོ་རྣམས་གཏུབ་བཞིན་ཡོད། ཕར་རྒྱུགས། བྱི་ཕྲུག་
ཁྱུ་ཆོགས་ཁྱེད་ཚོ། འདི་ ངའི་དམྱལ་བ་ གྲུ་ཆིངས་རེད།' ཨོ། ཁོ་ནི་འཇིགས་སུ་རུང་
བ་ཞིག་རེད། ངས་ཁྱེད་ཅག་ལ་ཉིན་གང་ལ་ཁོང་གི་སྐོར་གྱི་སྒྲུང་བཤད་ཐུབ། ཤོད་
དང་། འདི་ཉི་མ་ཡག་པོ་ཞིག་མ་རེད་དམ།”
ཏན་ཏན་ཡག་པོ་ཞིག་རེད། ཆུ་རགས་ནས་ཆེས་འཇམ་ཤོས་ཀྱི་རླུང་བུ་ལྡང་ཡོང་
ལ། དེ་ནི་འགྲུལ་བཞུད་ཡོངས་སུ་རྫོགས་པའི་རིན་དུ་རི་བ་ཞིག་རེད། ང་ཚོ་བྷུལ་གྱི་
རྗེས་དེད་ནས་ཆ་སྟེགས་ཀྱི་ཆེད་དུ་རྩིག་པའི་ཚད་འཇལ་སླད་ཁང་པའི་ནང་དུ་ཡར་
འཛུལ་བ་ཡིན། ཁོང་གིས་ང་ཚོར་ཁོང་གིས་བཟོས་པའི་ཟས་ཁང་གི་ཅོག་ཙེ་དེ་བསྟན་
བྱུང་། དེ་ནི་སོར་དྲུག་ཅན་གྱི་ཤིང་མཐུག་པོ་ཞིག་ལས་བཟོས་འདུག "འདི་ནི་ལོ་ངོ་
སྟོང་ཕྲག་མང་པོར་འདང་བའི་ཅོག་ཙེ་ཞིག་ཡིན།" བྷུལ་གྱིས་རང་གི་སྐམ་ལ་རིང་
བའི་གདོང་དེ་སྨྱོ་འཚུབ་བེར་ང་ཚོའི་ཕྱོགས་ལ་སྙེས་བཞིན་བཤད་བྱུང་། ཁོང་གིས་
ཅོག་ཙེའི་སྟེང་ལ་བརྡུངས་སོང་།
དགོང་དྲོའི་སྐབས་སུ་ཁོང་ཅོག་ཙེ་འདི་ལ་བསྡད་ཅིང་། རང་གི་ཁ་ཟས་ལེན་
བཞིན་རུས་པ་རྣམས་ཞི་མི་རྣམས་ལ་གཡུགས། ཁོང་ལ་ཞི་མི་བདུན་ཡོད། “ང་ཞི་མི་
ལ་དགའ་པོ་ཡོད། ངས་ཞི་མིའི་གྲས་ནས་ཁྲུས་གཞོང་གི་སྟེང་དུ་བཟུང་བའི་སྐབས་
སུ་སྐད་རྒྱག་མཁན་རྣམས་ལ་ང་ལྷག་ཏུ་དགའ།” ཁོང་གིས་དེ་གང་འདྲ་ཡིན་སྟོན་
རྒྱུར་ཨུ་ཚུགས་བྱས། མི་ཞིག་ཁྲུས་ཁང་ནང་ན་འདུག “ཨོ་རེད།” ཁོང་གིས་བཤད།
"ད་ང་ཚོས་དེ་སྟོན་ཐུབ་ཀྱི་མ་རེད། འདི་བཤད་ཆོག ང་ངའི་འཁྲིས་ཀྱི་ཁྱིམ་མཚེས་
རྣམས་དང་འཁྲུག་འཛིང་ཞིག་བྱས་ནས་བསྡད་ཡོད།” ཁོང་གིས་ང་ཚོར་ཁྱིམ་མཚེས་
རྣམས་ཀྱི་སྒྲུང་བཤད་བྱུང་ལ། དེ་དག་ནི་ཁྱིམ་མི་མང་བའི་ཁྱིམ་ཚང་ཞིག་ཡིན་པ་དང་།
བྱིས་པ་འཚུབ་པོ་ཡོད་པ་དེ་དག་གིས་ར་བ་གོབ་ཏོ་དེའི་སྟེང་ནས་ཚུར་ཌོ་ཌི་དང་
རའེ་གཉིས་དང་། མཚམས་མཚམས་ལ་ཨོལད་ བྷུལ་ལ་རྡོ་འཕེན། ཁོང་གིས་དེ་ཚོར་
དེ་འདྲ་མ་བྱེད་ཅེས་བཤད། དེ་ནས་རྒད་པོ་དེ་ཕྱིར་བརྒྱུགས་ཡོང་ནས་ཕོར་ཆི་གྷིའི་
སྐད་ནས་དོན་ཞིག་བཤད་བཞིན་སྐད་བརྒྱབ། བྷུལ་ཁྱིམ་དུ་འཛུལ་ཞིང་རང་གི་མེ་
མདའ་དང་བཅས་ཚུར་ལོག སྐབས་དེར་ཁོང་སྒམ་ཚུགས་ཀྱིས་ཅུང་འཁྱོག་ཡོད་
ཅིང་། ཁོང་གི་ཞྭ་སྣེ་རིང་པོའི་དེའི་འོག་ཏུ་གདོང་ལ་ཧ་ལས་པའི་འཛུམ་ཞིག་ལངས་
ཡོད་ལ། ཁོང་སྒུག་བཞིན་པའི་སྐབས་དེར་ཁོང་གི་གཟུགས་པོ་ཡོད་ཚད་སྦྲུལ་ལྟར་
དང་། དེ་བཞིན་བག་ཡོད་ཀྱི་རྣམ་པ་ཞིག་ཏུ་འཁྱུག་ལྡེམ་བྱེད་བཞིན་ཡོད་ལ། འདི་
ནི་སྤྲིན་པའི་འོག་ཏུ་མདོག་ངན་ཞིང་། སྐམ་ལ་རིང་བ། ཁེར་རྐྱང་གི་བཞད་གད་
པ་ཞིག་རེད། ཕོར་ཆི་གྷལ་གྱི་མི་རྣམས་ཀྱིས་མཐོང་སྣང་དེ་ནི་ཏན་ཏན་རྨི་ལམ་ལྟས་
ངན་ལས་བྱུང་བ་ཞིག་ཏུ་བསམས་ཡོད་ཀྱི་རེད།
ལས་ཀ་ཞིག་བྱེད་རྒྱུའི་སླད་དུ་ང་ཚོས་ལྷས་ར་གཙང་མ་བཟོས་པ་ཡིན། དེར་
བྷུལ་གྱིས་རང་གི་ཆེས་ཡིད་དུ་མི་སྡུག་པའི་ཁྱིམ་མཚེས་རྣམས་དང་ལོགས་སུ་བགར་
རྒྱུའི་ཆེད་དུ་ཧ་ལས་པའི་ར་བ་ཞིག་བཟོ་བཞིན་འདུག་ལ། དེ་ནི་གཏན་ནས་སྒྲུབ་
ཚར་གྱི་མ་རེད། དེའི་ལས་འགན་ནི་ཆེས་ལྗིད་དྲགས་པ་རེད། ང་ཚོ་ལ་ར་བ་དེ་ཇི་
ཙམ་མཁྲེགས་པོ་ཡིན་པ་དེ་སྟོན་རྒྱུར་ཁོང་གིས་དེ་ཕར་ཚུར་བསྒུལ་སོང་། གློ་བུར་
དུ་ཁོང་ཐང་ཆད་ནས་ཁུ་སིམ་མེར་ཆགས་པ་དང་ཁྱིམ་དུ་འཛུལ་སོང་ལ། དེ་ནས་
རང་གི་གུང་ཟས་སྔོན་གྱི་ཉལ་ཐའི་སྨན་ཐུན་གྱི་ཆེད་དུ་ཁྲུས་ཁང་དུ་ཡལ་བར་
གྱུར། ཁོང་གི་མིག་མདངས་ཤོར་བ་དང་ཞི་འཇམ་དུ་གྱུར་ནས་ཕྱིར་ཐོན་ཞིང་། འབར་
བཞིན་པའི་སྒྲོན་མེའི་འོག་ཏུ་བསྡད། གྲིབ་མ་ས་ལ་བབས་པ་དེའི་རྒྱབ་ཏུ་ཉི་འོད་
ཀྱིས་ནུས་མེད་ཀྱི་ངང་ནས་གཙེ་བར་བྱེད། "ཤོད་དང་། གྲོགས་པོ། ཁྱེད་ཅག་གིས་
ཅིའི་ཕྱིར་ངའི་སྲོག་གི་ཟུངས་ཤུགས་གསོག་ཆས་ལ་ཚོད་ལྟ་མི་བྱེད་དམ། རང་གི་
རུས་པ་ལ་ཁུ་བ་ཏོག་ཙམ་སྤྲོད་དང་། ང་རྟག་ཏུ་ཡར་རྒྱུག་ཅིང་། ཆུ་ཚོད་གཅིག་ལ་
མེལ་ལེ་དགུ་བཅུའི་རྒྱུག་ཚད་ཀྱི་ཐོག་ནས་ཐག་ཉེ་ཤོས་ཀྱི་སྨད་འཚོང་ཁང་ལ་འགྲོ་
གི་ཡོད། ཧོར། ཧོར། ཧོར།" འདི་ནི་ཁོང་དངོས་གནས་དགོད་ཀྱིན་མེད་པའི་སྐབས་
སུ་ཁོང་གི་“གད་མོ་”ཡི་གད་མོ་དེ་རེད། སྲོག་ཟུངས་གསོག་ཆས་དེ་ནི་སྒམ་དཀྱུས་
མ་ཆེན་པོ་ཞིག་རེད་ལ། དེའི་ནང་དུ་མི་ཞིག་རྐུབ་སྟེགས་ཀྱི་སྟེང་དུ་བསྡད་ན་ཤོང་བ་
ཙམ་འདུག་སྟེ། དེར་ཤིང་ལེབ་ཀྱི་རིམ་པ་ཞིག་དང་། དེ་ནས་ལྕགས་ཀྱི་རིམ་པ་ཞིག དེ་
ནས་ཤིང་ལེབ་ཀྱི་རིམ་པ་གཞན་ཞིག་བཅས་འདུག དེའི་ནང་གི་སྲོག་ཟུངས་དག་ནི་
རླུང་གི་དཀྱིལ་འཁོར་ནས་བསྒྲུགས་ཡོད་ཅིང་། མིའི་གཟུགས་པོ་ལ་རྒྱུན་ལྡན་ལས་
བརྒལ་བ་ཞིག་ཐིམ་སླད་སྲོག་ཟུངས་དེ་དག་འདང་ངེས་ཀྱི་དུས་ཡུན་ལ་འཇུ་བཟུང་
བྱེད་དགོས་པ་རེད། ཨོ་སི་ཋི་རི་ཡ་རྒྱལ་ཁབ་ཀྱི་རྩོམ་པ་པོ་རེག་ལྟར་ན། སྲོག་ཟུངས་
དེ་དག་ནི་ཚེ་སྲོག་གི་རྨང་གཞིར་གྱུར་པའི་བར་སྣང་གི་རྡུལ་ཕྲན་འདར་བཞིན་པ་
དག་ཡིན་པ་དང་། མི་རྣམས་ལ་སྲོག་ཟུངས་རྫོགས་པ་ལ་བརྟེན་ནས་གཉན་འབྲས་ཀྱི་
ནད་འབྱུང་བཞིན་ཡོད་པར་བཤད། ཨོལད་བྷུལ་གྱི་སེམས་ལ། གལ་སྲིད་ཁོང་གིས་
སྤྱད་པའི་ཤིང་དེ་ཚོ་ཡང་གང་ཐུབ་ཅི་ཐུབ་ཀྱིས་རང་བྱུང་གི་ཤིང་ཞིག་སྤྱད་པ་ཡིན་
ན་སྲོག་ཟུངས་གསོག་ཆས་དེ་ཡག་ཏུ་འགྲོ་གི་རེད་བསམས། དེར་བརྟེན་ཁོང་གིས་
རང་གི་རྣལ་འབྱོར་ཉམས་ལེན་གྱི་སྤྱིལ་ཁང་དུ་འདམ་ཚལ་གྱི་རྩྭ་ཕུང་ལོ་མ་དང་
ཡལ་འདབ་རྣམས་བསྡམས་པ་རེད། སྒམ་དེ་ལྷས་ར་བདེ་མོ་དེའི་ཉི་མ་ཚ་བོའི་ནང་
བསླངས་ནས་བཞག་ཅིང་། སྨྱོ་འཚུབ་སེ་བའི་སྒྱུ་རྩལ་ཡོ་ཆས་ཀྱིས་སྤྲས་པའི་པགས་
བཤུའི་འཕྲུལ་འཁོར་ཞིག་དེ་ལ་སྦྱར་ཅིང་བརྒྱན་པར་བྱས། ཨོལད་ བྷུལ་གྱིས་རང་
གི་གྱོན་པ་ཕུད་དེ། དེའི་ནང་དུ་སྡོད་དུ་ཕྱིན་ཅིང་། རང་གི་ལྟེ་བའི་སྟེང་ཐད་དུ་ཟླ་བ་
འདུག "ཤོད་དང་། སལ། ཉིན་གུང་ཁ་ལག་གི་རྗེས་ལ་ཁྱེད་དང་ངེད་གཉིས་ཕ་གིའི་
གྷེད་ཋི་ན་གྲོང་ཁྱེར་གྱི་རྒྱན་པ་འཛོམས་ས་དེར་རྟ་རྩེད་བྱེད་དུ་འགྲོ་ ཁོང་ནི་ཁྱད་དུ་
འཕགས་པ་རེད། གུང་ཟས་ཀྱི་རྗེས་སུ་རང་གི་རྐུབ་སྟེགས་སྟེང་དུ་གཉིད་ཐུང་ཞིག་
བརྒྱབ་སོང་ལ། དབུགས་མདའ་དེ་ཁོང་གི་པང་དུ་ཡོད་ཅིང་། བྱིས་ཆུང་རའེ་ནི་ཁོང་
གི་སྐེ་ལ་འཁྱུད་དེ་གཉིད་ཁུག་བཞིན་འདུག དེ་ནི་ཕ་བུ་གཉིས་ཀྱི་གཟུགས་བརྙན་
ཡིད་དུ་འོང་བ་ཞིག་རེད་ལ། ཕ་དེ་ནི་ཏན་ཏན་རང་གི་བུས་བྱེད་རྒྱུ་ཞིག་འཚོལ་བ་
དང་དེའི་སྐོར་བཤད་རྒྱུ་ལ་ཐུག་སྐབས་ནམ་ཡང་ཉོབ་ཏུ་མི་འཇུག་མཁན་གྱི་ཕ་
ཞིག་རེད། ཁོང་གློ་བུར་གྱི་ཡ་མཚན་ཞིག་དང་བཅས་གཉིད་སད་དེ་ང་ལ་ཅེར། ཁོང་
གིས་ང་སུ་ཡིན་ངོས་ཟིན་རྒྱུ་ལའང་སྐར་མ་གཅིག་འགོར་བར་གྱུར། “སལ། ཁྱེད་རང་
ནུབ་མཐའ་ལ་ཅིའི་ཕྱིར་འགྲོ་གི་ཡོད།" ཁོང་གིས་དྲིས་བྱུང་ལ་ཅི་ཡང་མ་འགོར་བར་
སླར་གཉིད་ལོག་སོང་།
ཕྱི་དྲོར་ང་ཚོ་གྷི་རི་ཊི་ན་གྲོང་ཁྱེར་ལ་ཕྱིན་པ་ཡིན་ལ། ང་དང་བྷུལ་གཅིག་པུ་
ཡིན། ང་ཚོས་ཁོང་གི་ཤ་ཝེ་རྟགས་ཅན་གྱི་རླངས་འཁོར་རྙིང་པ་དེ་བསྐོར་ཅིང་། ཌིན་
གྱི་ཧད་སོན་རྟགས་ཅན་ནི་དམའ་ཞིང་བརྗིད་ཉམས་ཆེ། བྷུལ་གྱི་ཤ་ཝེ་རྟགས་ཅན་
ནི་མཐོ་ཞིང་ལྡིར་སྒྲ་ཆེ། དེ་ནི་སྤྱི་ལོ་ ༡༩༡༠ ལོ་དང་འདྲ། རྒྱན་པ་འཛོམས་ས་དེ་ནི་
ཆུ་ཁའི་ཉེ་ས་ཞིག་ལ་ལྕགས་རིགས་ཁུ་རོ་མི་ཡམ་དང་ཀོ་བས་བཟོས་པའི་ཆང་ཁང་
ཆེན་པོ་ཞིག་གི་ནང་དུ་ཡོད་ལ། ཆང་ཁང་དེའི་རྒྱབ་ནས་འཛུལ་ན་ཧ་ལས་པའི་
ཚོགས་ཁང་ཆེན་པོ་ཞིག་ཡོད། ཚོགས་ཁང་དེའི་རྩིག་པའི་ངོས་སུ་བྱང་བུ་དང་ཨང་
རྟགས་རྣམས་སྦྱར་འདུག ལུ་ཡི་ཛི་ཡ་ན་མངའ་སྡེའི་མི་རྣམས་ཀྱིས་ལག་ཏུ་རྒྱུག་
རྩལ་འགེངས་ཤོག་བཟུང་སྟེ་འཁོར་ནས་འདུག བྷུལ་དང་ངེད་གཉིས་ཀྱིས་སྦི་རག་
ཅིག་འཐུང་ཞིང་། བྷུལ་ལྷོད་ལྷོད་ཀྱིས་འཕྲུལ་འཁོར་གྱི་སྒམ་ཆུང་ཡོད་ས་ཞིག་
ཕྱིན་ཏེ། དེའི་ནང་དུ་སྒོར་མོ་ཕྱེད་ཀ་ཅན་ཞིག་འཕངས། སྒེའུ་ཁུང་གྲུ་བཞི་མ་རྣམས་
ནས་ཤར་ཡོང་བ་ནི། “ཇག་ཕོད་[རྒྱན་པ་རྩེ་མོ་ཐོབ།]" "ཇག་ཕོད་[རྒྱན་པ་རྩེ་མོ་ཐོབ།]"
"ཇག་ཕོད་[རྒྱན་པ་རྩེ་མོ་ཐོབ།]" དེ་ནས་མཐའ་མ་དེར་“ཇག་ཕོད་[རྒྱན་པ་རྩེ་མོ་
ཐོབ།]" ཅེས་པ་དེ་ཤར་ནས་ཅུང་ཟད་བསྡད་རྗེས་སླར་“སིལ་ཏོག་”ཅེས་པར་གྱུར་སོང་།
ཁོང་ལ་ཅུང་ཙམ་མ་གཏོགས་ཐོབ་གྲབས་བྱེད་བཞིན་སྒོར་མོ་བརྒྱ་སྐོར་དང་དེ་ལས་
མང་བ་ཤོར་བ་རེད། "དམྱལ་བ།" བྷུལ་གྱིས་སྐད་བརྒྱབ། ཁོང་ཚོས་འདི་དག་བསྐྱར་
སྒྲིག་བྱས་འདུག ཁྱེད་ཀྱིས་དེ་ཉིད་དུ་མཐོང་ཐུབ་ཀྱི་འདུག ང་ལ་རྒྱན་པ་རྩེ་མོ་ཐོབ་
བཞིན་དུའང་འཕྲུལ་འཁོར་གྱིས་སླར་བརྗེས་སོང་། ཨོ་རེད། ད་ཁྱེད་ཀྱིས་ཅི་ཞིག་བྱེད་
ཀྱི་རེད།" ང་ཚོས་རྒྱུག་རྩལ་འགེངས་ཤོག་ལ་བརྟག་དཔྱད་བྱས། ངས་ལོ་མང་པོའི་
རིང་ལ་རྟ་རྒྱུག་གི་རྩེད་མོ་བརྩེས་མ་མྱོང་ལ། མིང་ཚིག་གསར་པ་དེ་རྣམས་ཀྱིས་མགོ་
འཐོམས་སོང་། དེར་རྟ་ཞིག་གི་མིང་ལ་བྷིག་ ཕོབ་བམ་ཡང་ན་ཕ་རྒན་ཞེས་པ་ཞིག་
ཡོད་པ་དེས་ང་ངའི་ཨ་ཕའི་སྐོར་བསམ་གཞིགས་བྱེད་པའི་གནས་སྐབས་ཀྱི་ཏིང་ངེ་
འཛིན་ཞིག་གི་ནང་དུ་བསྐྱལ། ངའི་ཕ་ནི་ང་དང་མཉམ་དུ་རྟ་རྒྱུགས་རྒྱན་རྩེད་
བརྩེས་མྱོང་། ངས་དེའི་སྐོར་དེ་ཨོལད་བྷུལ་ལ་འཆད་གྲབས་བྱེད་སྐབས་ཁོང་གིས་
“ཨོ་རེད། ངས་རྟ་ཨི་བྷོ་ནི་ ཁོར་སེར་འདི་ལ་ཚོད་ལྟ་བྱེད་ཀྱི་ཡིན།” ཟེར།
མཐར་ངས་ཁོང་ལ་"བྷིག་ ཕོབ་ཀྱིས་ང་ལ་ངའི་ཨ་ཕ་དྲན་དུ་བཅུག་བྱུང་།” ཞེས་
བཤད་པ་ཡིན།
ཁོང་སྐར་མ་གཅིག་གི་རིང་ལ་ཡ་མཚན་ནས་བསྡད་ཅིང་། ཁོང་གི་གསལ་
བའི་མིག་སྔོན་པོ་གཉིས་ནི་གཉིད་མ་སད་ཀྱིས་ངའི་མིག་ལ་གཏད་ནས་བསྡད་
འདུག་སྟབས་ངས་ཁོང་གིས་ཅི་ཞིག་བསམ་གྱིན་ཡོད་པ་དང་ཁོང་གང་དུ་ཡོད་
པ་དེ་བཤད་ཐུབ་མ་སོང་། དེ་ནས་ཁོང་ཕར་ཕྱིན་ནས་རྟ་ཨི་བྷོ་ནི་ ཁོར་སེར་ལ་རྒྱན་
པ་བཙུགས་སོང་། བྷིག་ ཕོབ་ཐོབ་སོང་ལ། དེ་ཡང་ཐོབ་ཆ་གཅིག་དང་ཤོར་ཆ་ལྔ་
བཅུའི་ཚད་གཞི་དེ་ནས་ཐོབ་སོང་།
"དམྱལ་བ།" བྷུལ་གྱིས་བཤད། "ངས་འདི་ལས་ཡག་ག་ཞིག་ཤེས་དགོས་ཡོད།
ང་འདི་ལ་ཉམས་མྱོང་བྱུང་ཡོད། ཨོ། ང་ཚོས་ཉམས་མྱོང་ལས་བསླབ་བྱ་ནམ་ཞིག་
ལ་ལེན་རྒྱུ་རེད།"
“ཁྱེད་ཀྱིས་ཅི་ཞིག་བཤད་ཀྱིན་ཡོད།”
“ངས་བྷིག་ ཕོབ་ཀྱི་སྐོར་ལ་བཤད་ཀྱི་ཡོད། ཁྱེད་ལ་མ་འོངས་ལུང་བསྟན་གྱི་
འཆར་སྣང་ཞིག་བསླེབས་པ་རེད། བུ། མ་འོངས་འཆར་སྣང་། དམྱལ་བ་གླེན་པ་ཁོ་
ནས་མ་འོངས་འཆར་སྣང་ལ་དོ་སྣང་བྱེད་ཀྱི་མ་རེད། རྟ་རྒྱུག་རྒྱན་པོ་བ་རྙིང་པ་
ཞིག་ཡིན་པའི་ཁྱེད་ཀྱི་ཕ་དེས་སྐད་ཅིག་གི་རིང་ལ་རྟ་བྷིག་ ཕོབ་རྒྱུག་འགྲན་ཐོབ་ཀྱི་
ཡོད་པའི་བརྡ་བསྟན་མེད་པ་ཁྱེད་ཀྱིས་ཇི་ལྟར་ཤེས། རྟའི་མིང་དེས་ཁྱེད་ཀྱི་སེམས་ལ་
ཚོར་བ་ཞིག་བསླེབས་པ་རེད་ལ། ཁོང་གིས་བརྡ་སྤྲོད་རྒྱུར་མིང་དེ་སྤྱད་པ་རེད། ཁྱེད་
ཀྱིས་ང་ལ་དེའི་སྐོར་བཤད་དུས་ངས་དེ་ལྟར་བསམ་བློ་བཏང་བསྡད་ཡོད། མི་སུ་རི་
མངའ་སྡེ་ན་ཡོད་པའི་ངའི་ཚ་བོས་ཐེངས་ཤིག་རང་གི་ཨ་མ་དྲན་པའི་མིང་ཅན་གྱི་
རྟ་ཞིག་ལ་རྒྱན་བཙུགས་ཤིང༌། རྟ་དེ་ཐོབ་པ་དང་། གཟེངས་རྟགས་ཆེན་པོ་རག་པ་
རེད། དེ་རིང་ཕྱི་དྲོར་ཡང་དེ་དང་གཅིག་པ་གཅིག་རྐྱང་བྱུང་བ་རེད།" ཁོང་གིས་མགོ་
བོ་གཡུགས་སོང་། "ཡ། ད་འགྲོ འདི་ནི་ཁྱེད་དང་མཉམ་དུ་ངས་རྟ་རྒྱུག་རྒྱན་པ་རྩེ་བ་
མཐའ་མ་དེ་ཡིན་ལ། མ་འོངས་འཆར་སྣང་འདི་དག་ཚང་མས་ངའི་སེམས་དཀྲུག་
གི་འདུག” ཁོང་གི་ཁང་པ་རྙིང་པ་དེ་ལ་སླར་ལོག་དུས་རླངས་འཁོར་ནང་དུ་ཁོང་
གིས། "མིའི་རིགས་ཀྱིས་ཉིན་ཞིག་ང་ཚོ་ནི་ཤི་བོ་རྣམས་དང་འཇིག་རྟེན་གཞན་པ་ལ་
འབྲེལ་བ་གང་འདྲ་ཞིག་ཡིན་རུང་། དངོས་གནས་ཕན་ཚུན་འབྲེལ་བ་ཡོད་པ་དེ་
ཤེས་ཡོང་གི་རེད། གལ་སྲིད་ང་ཚོས་སེམས་ཀྱི་འདུན་པ་འདང་ངེས་པ་ཞིག་བཟུང་
བའི་དབང་དུ་བཏང་ན། ད་ལྟ་ང་ཚོས་འབྱུང་འགྱུར་གྱི་ལོ་ངོ་བརྒྱ་ཕྲག་གི་ནང་ཚུད་
ལ་ཅི་ཞིག་འབྱུང་རྒྱུ་ཡིན་པ་དང་། གོད་ཆག་སྣ་ཚོགས་པ་ཡོད་ཚད་ཅིག་སྔོན་འགོག་
གི་ལག་ལེན་རིམ་པ་ཞིག་བྱེད་ཐུབ་པ་དེ་བཤད་ཚོད་ཐིག་པ་ཞིག་རེད། མི་ཞིག་ཤི་བ་
ཡིན་ན་ཁོང་གིས་ཀླད་པའི་ནང་གི་རྣམ་པ་འགྱུར་བ་ཞིག་ཉམས་སུ་མྱོང་གི་རེད་ལ།
ད་ལྟ་ང་ཚོས་དེའི་སྐོར་ལ་ཅི་ཡང་མི་ཤེས་པ་རེད། འོན་ཀྱང་གལ་སྲིད་ཚན་རིག་པ་
རྣམས་ཀྱིས་བརྗོད་གཞི་འདིའི་སྟེང་དམིགས་པ་གཏོད་ཐུབ་པ་ཡིན་ན། ཉིན་ཞིག་དེ་
དག་གསལ་ཐིང་ངེར་ཆགས་ཀྱི་རེད། བྱི་ཕྲུག་ཚོ་ནི་ད་ལྟ་ཁོང་ཚོས་འཛམ་གླིང་འདི་
གཏོར་ཐུབ་མིན་ལྟ་རྒྱུ་ཙམ་ཞིག་ལ་དོ་སྣང་ཞུགས་བསྡད་ཡོད་པ་རེད།"
ང་ཚོས་དེའི་སྐོར་ཇེན་ལ་བཤད་པ་ཡིན། མོས་སྣ་དབུགས་ཤིག་བཏང་སོང་། "དེ་
ནི་ང་ལ་གླེན་རྟགས་འདྲ་པོ་ཞིག་འདུག” མོས་ཐབ་ཚང་དུ་གད་བརྒྱབ་སོང་། བྷུལ་
རང་གི་ཕྱི་དྲོའི་[ཉལ་ཐའི་]སྨན་བཅོས་སླད་དུ་ཁྲུས་ཁང་དུ་འཛུལ་སོང་།
ཕྱི་རོལ་གྱི་ལམ་ཁའི་སྟེང་ན་ཌིན་དང་ཨེ་ཌི་ ཌན་ཁེལ་གཉིས་ཌོ་ཌི་ཡི་སྤོ་ལོ་
དང་ལྷན་དུ་ལག་རྩེད་སྤོ་ལོ་རྩེད་བཞིན་འདུག གློག་སྡོང་ཞིག་གི་སྟེང་དུ་ཟོ་བ་ཞིག་
ལ་འཛེར་མ་བཏབ་འདུག ང་མཉམ་ཞུགས་བྱས་པ་ཡིན། དེ་ནས་ང་ཚོ་ལུས་རྩལ་
པའི་རྩལ་རིགས་ལ་ཞུགས་པ་ཡིན།ཌིན་གྱིས་བརྒྱ་ཆ་བརྒྱ་ང་ཧ་ལས་སུ་བཅུག་སོང་།
ཁོང་གིས་ཨེ་ཌི་དང་ངེད་གཉིས་ལ་ལྕགས་ཀྱི་དབྱུག་པ་ཞིག་རྐེད་པའི་མཚམས་ནས་
འཛིན་དུ་བཅུག་ཅིང་། ཁོང་དེར་ལང་བཞིན་དུ་རང་གི་རྐང་མཐིལ་ལག་པས་བཟུང་
སྟེ་དེའི་སྟེང་ནས་ལྡིང་སོང་། “ཡར་ཁྱོགས། བྱོས་དང་།” ང་ཚོས་བྲང་ཁའི་མཐོ་ཚད་
ལ་མ་བསླེབས་བར་དུ་ཡར་བཀྱགས་ནས་ཕྱིན་པ་ཡིན། ད་དུང་ཁོང་ལས་སླ་པོ་ཞིག་
བྱས་ནས་དེའི་སྟེང་ནས་མཆོངས་སོང་། དེ་ནས་ཁོང་གིས་བརྒྱུགས་ཏེ་རྒྱང་མཆོངས་
བྱེད་པ་ལ་ཚོད་ལྟ་བྱས་སོང་ལ། མ་མཐའ་ལའང་ཁྲུ་ཉི་ཤུའམ་དེ་ལས་མང་བ་ཞིག་ལ་
མཆོངས་སོང་། དེ་ནས་ང་དང་ཁོང་ལྷན་དུ་ལམ་ནས་མར་རྒྱུག་འགྲན་བྱས་པ་ཡིན།
ང་རྒྱུག་ཐུབ་པ་ནི་སྐར་མ་བཅུ་དང་སྐར་ཆ་ལྔའི་ནང་ལ་མི་ཊར་བརྒྱ་རེད། ཁོང་གིས་
རླུང་དང་འདྲ་བར་ང་བསྐྱུར་ནས་ཕྱིན་སོང་། ང་ཚོ་རྒྱུག་བཞིན་པའི་སྐབས་དེར་ང་
ལ་ཌིན་ནི་ཁོང་གི་མི་ཚེ་གང་པོར་དེ་ལྟར་རྒྱུག་བཞིན་པའི་འཆར་སྣང་སྨྱོ་འཚུབ་བེ་
བ་ཞིག་བྱུང་ལ། དེ་ཡང་རུས་ཚུགས་འབུར་དུ་དོད་པའི་གདོང་དེ་མི་ཚེ་ལ་བསྙེགས་
ཤིང༌། ཁོང་གི་ལག་ངར་གཉིས་ནི་བརྐྱངས་སྐུམ་བྱེད་བཞིན་འདུག ཁོང་གི་དཔྲལ་
བ་ན་རྔུལ་ཆུ་འཛགས་བཞིན་འདུག ཁོང་གི་རྐང་པ་གཉིས་ནི་གྷོ་རོ་ཆོ་ མག་སི་ལྟར་
དུ་འཁྱུག་འགྲོས་བྱེད་བཞིན་འདུག་ལ། “མོ་རེད། ཨོ་རེད། ཁོ་རེ། ཁྱེད་ཏན་ཏན་རྒྱུག་
ཐུབ་ཀྱི་རེད།" ཅེས་སྐད་རྒྱག་པར་བྱེད། འོན་ཀྱང་མི་སུ་ཡིན་ཡང་ཁོ་ནང་བཞིན་
མགྱོགས་པོར་རྒྱུག་མི་ཐུབ་ཅིང་། དེ་ནི་དོན་དངོས་རེད། དེ་ནས་བྷུལ་གྱིས་གྲི་ཁ་ཤས་
བཟུང་ནས་ཕྱི་རོལ་ཏུ་བསླེབས་སོང་ལ། མུན་ནག་གི་སྲང་ལམ་ཞིག་ཏུ་དངངས་
འདར་སློང་བའི་གནས་ཚུལ་བྱུང་སྐབས་ཇི་ལྟར་ཡ་ལན་སྤྲོད་ཚུལ་ང་ཚོ་ལ་སྟོན་
མགོ་བཙུགས་སོང་། ངའི་ཆ་ནས་ཁོང་ལ་ཐབས་བྱུས་ཡག་པོ་ཞིག་བསྟན་པ་ཡིན། དེ་
ནི་ཁྱེད་ཀྱི་དགྲ་ཟླའི་མདུན་དུ་མར་ས་ལ་འགྱེལ་ནས། དེ་ནས་རང་གི་རྐང་པས་ཁོང་
བསྡམས་ཏེ་ཁོ་ལག་པ་གཉིས་ཀྱི་སྟེང་དུ་ཕར་གཅུས་ལོག་བྱེད་དུ་བཅུག དེ་ནས་ཁོང་
གི་མཁྲིག་མ་གཉིས་ནས་བཟུང་སྟེ། འཇུ་རེས་ཀྱི་རྣམ་གྲངས་ནེལ་སོན་ཞེས་པ་ལག་
པ་གཉིས་རྒྱབ་ཕྱོགས་སུ་འཐེན་པ་དེ་བསྟན་པ་ཡིན། ཁོང་གིས་དེ་ནི་ཅུང་བཟང་པོ་
ཞིག་རེད་ཅེས་བཤད་བྱུང་། ཁོང་གིས་རང་གི་ཉི་ཧོང་ལུགས་ཀྱི་ལག་སྟོང་དྲག་རྩལ་
ཇུ་ཇེ་ཚུ་ཡི་རྣམ་པ་འགའ་བསྟན་བྱུང་། བྱིས་ཆུང་ཌོ་ཌེ་ཡིས་རང་གི་ཨ་མ་སྒོ་ཁྱམས་
སུ་བོས་ནས་ “མི་གླེན་རྟགས་ཚ་བོ་འདི་ཚོ་ལ་ལྟོས་དང་།" ཞེས་བཤད་སོང་། མོ་ནི་དེ་
འདྲའི་ཧ་ཅང་ཡིད་དུ་འོང་ཞིང་གསོན་ཉམས་དོད་པའི་ཅ་ལག་ཆུང་ཆུང་ཞིག་རེད་
ཨང་། ཌིན་གྱིས་རང་གི་མིག་ཁོ་མོ་ལས་གཡོལ་ཐུབ་ཀྱི་མི་འདུག
"ཨ་ལ་ལ། མོ་རང་འཚར་ལོངས་ཡོང་བར་དུ་སྒུགས་དང་། མོའི་མིག་སྙིང་རྗེ་པོ་
འདི་དང་བཅས་ནེའུ་ ཨོར་ལེན་སི་གྲོང་ཁྱེར་གྱི་ཁ་ནེལ་ལམ་བརྒྱུད་ནས་མར་འགྲོ་བ་
དེ་མཐོང་གི་འདུག་གམ། ཨོ། ཨ།” ཁོང་གིས་སོ་བར་ནས་ཤུ་སྒྲ་བརྒྱབ།
ང་ཚོས་ཌན་ཁེལ་བཟའ་ཚོ་གཉིས་དང་བཅས་ནེའུ་ ཨོར་ལེན་སི་གྲོང་ཁྱེར་
དཀྱིལ་དུ་གོམ་བགྲོད་ཀྱིས་ཉི་མ་རྒོད་ཅིང་འཁྲུག་པོ་ཞིག་བསྐྱལ་བ་ཡིན། ཌིན་ནི་
ཉི་མ་དེ་ལ་སེམས་འཁྲུགས་འདུག ཁོང་གིས་ར་སྐོར་ནང་དུ་ཡོད་པའི་ཋི་དང་ཨེན་
ཨོ་རྟགས་ཅན་གྱི་ཟོང་འདྲེན་མེ་འཁོར་མཐོང་མ་ཐག་ཏུ་ཁོང་གིས་ཐེངས་མ་གཅིག་
གིས་ཡོད་ཚད་ཚང་མ་ང་ལ་སྟོན་རྩིས་བྱས་སོང་། “ང་ཁྱེད་དང་འགྲོགས་ཡུན་མ་ཚར་
གོང་དུ་ཁྱེད་རང་མེ་འཁོར་འགོག་སྡོམ་པའི་ལས་ཀ་བ་ཞིག་བྱེད་ཀྱི་རེད།" ཟེར། ཁོང་
དང་ང་། ཨེ་ཌི་ཌན་ཁེལ་བཅས་ལྕགས་ལམ་བརྒལ་ནས་བརྒྱུགས་ཏེ་རང་རང་གི་
ས་ནས་ཟོང་འཁོར་སྟེང་དུ་ལྡིང་། མེ་རི་ལུ་དང་གྷ་ལ་ཋི་ཡ་གཉིས་རླངས་འཁོར་དུ་
སྒུག་བཞིན་བསྡད། ང་ཚོ་མེ་འཁོར་ལ་བསྡད་ནས་ལྕགས་ལམ་བསྣོལ་མཁན་དང་
དར་ཆ་བ་རྣམས་ལ་ལག་པ་གཡུག་བཞིན་མེལ་ལེ་ཕྱེད་ཀ་ཙམ་གྱི་རིང་ལ་གྲུ་སྟེགས་
ཟམ་པའི་ཁྲོད་དུ་ཕྱིན་པ་ཡིན། ཁོང་ཚོས་ང་ལ་ཇི་ལྟར་རྒྱུག་བཞིན་པའི་མེ་འཁོར་གྱི་
ཟོང་སྒམ་ནས་ཚུལ་མཐུན་གྱིས་མར་འབབ་ཚུལ་བསྟན་བྱུང་། རྐང་པ་གཅིག་ཐོག་
མར་ས་ལ་བཞག་སྟེ་མེ་འཁོར་གློད་ནས་འགྲོ་བཅུག་ཅིང་དེ་ནས་བསྐོར་བ་ཞིག་
བརྒྱབ་ཏེ་རྐང་པ་གཞན་པ་དེ་ས་ལ་འཇོག་དགོས་པ་རེད། ཁོང་ཚོས་ང་ལ་འཁྱག་
སྒམ་ཅན་གྱི་ཟོང་སྒམ་སྟེ། འཁྱག་དར་གྱི་ཁང་མིག་དེ་བསྟན་བྱུང་ལ། དགུན་ཁའི་
མཚན་མོ་གང་ཡིན་ལ་ཕྲེང་བསྟར་སྟོང་པ་ཡིན་པས་དེར་བསྡད་ན་བཟང་བ་བསྟན་
བྱུང་། “ངས་ནེའུ་ མེག་སི་ཁོ་གྲོང་ཁྱེར་ནས་ཨེལ་ཨེ་གྲོང་ཁྱེར་བར་དུ་ཕྱིན་པའི་སྐོར་
ཁྱེད་ལ་བཤད་པ་དེ་དྲན་གྱི་འདུག་གམ།" ཌིན་གྱིས་སྐད་བརྒྱབ་ནས་བཤད། "འདི་
ནི་ང་ཇི་ལྟར་འབྱར་བསྡད་པའི་ཚུལ་ ..." ཟེར།
ང་ཚོ་ཆུ་ཚོད་གཅིག་གིས་རྗེས་ལུས་ཐེབས་ནས་བུ་མོ་རྣམས་ཡོད་ས་ལ་ལོག་
པ་ཡིན་ལ། ཁོང་ཚོ་ཁོང་ཁྲོ་ལངས་ཡོད་པ་ནི་བཤད་ཅི་དགོས། ཨེ་ཌི་དང་གྷ་ལ་ཋི་
ཡ་གཉིས་ཀྱིས་ནེའུ་ ཨོར་ལེན་སི་གྲོང་ཁྱེར་དུ་ཁང་མིག་ཅིག་བླངས་ཏེ་ལས་ཀ་བྱས་
ནས་སྡོད་རྒྱུའི་ཐག་གཅོད་བྱས། འདི་ནི་བྷུལ་ལ་འགྲིག་བསྡད་ཡོད་པ་རེད་ལ། ཁོང་
ནི་ཇག་ཚོགས་གང་པོར་ཞེ་སུན་འདུག གདན་ཞུ་ངོ་མ་དེ་ནི་ང་རང་ཁེར་རྐྱང་དུ་
ཡོང་རྒྱུའི་ཆེད་དུ་རེད། ཌིན་དང་མེ་རི་ལུ་གཉིས་ཉལ་སའི་མདུན་གྱི་ཁང་མིག་དེའི་
ཐང་ན་ཇེམ་གྱི་ལྡེ་ཁུ་དང་འཚིག་ཇ་བོ་ཤུལ། སྨྱོ་རྫས་བྷེན་ནིའི་སྦུ་གུ་སྟོང་པ་བཅས་
གང་སར་བཀྲམས་ནས་འདུག དེ་ལས་ཀྱང་འདི་ནི་བྷུལ་གྱི་ལས་ཀ་བྱེད་སའི་ཁང་
མིག་དེ་ཡིན་པ་དང་། ཁོང་གིས་རང་གི་ཆ་སྟེགས་བཟོ་བའི་ལས་ཀ་བྱེད་མི་ཐུབ་
པ་རེད། ཌིན་གྱི་ངོས་ནས་མུ་མཐུད་ནས་ཡར་མར་ལ་རྒྱུག་རྒྱུག་དང་ཡར་ལྡིང་མར་
ལྡིང་བྱས་པ་དེས་ཉམ་ཆུང་ཇེན་ནི་སེམས་འཁྲུག་ཏུ་བཅུག་འདུག ང་ཚོ་ནི་ངེད་ཀྱི་
ཇི་ ཨའེ་དངུལ་འཛིན་རྗེས་མ་དེ་འབྱོར་རྒྱུ་ལ་སྒུག་ནས་བསྡད་ཡོད་ཅིང་། ངའི་ཨ་
ནེ་ལགས་ཀྱིས་ང་ལ་བསྐུར་གྱི་ཡོད་པ་རེད། དེ་ནས་ང་ཚོ་གསུམ་སྟེ་ཌིན་དང་མེ་རི་
ལུ། ང་བཅས་ཐོན་རྒྱུ་ཡིན། དངུལ་བྱང་འབྱོར་དུས་ང་ནི་བྷུལ་གྱི་ཁང་པ་ཧ་ལས་པ་
འདི་ཆེས་གློ་བུར་དུ་བསྐྱུར་རྒྱུར་ཧ་ཅང་མི་དགའ་བ་དེ་ངས་ཤེས་བྱུང་། འོན་ཀྱང་
ཌིན་ལ་ནི་ངར་ཤུགས་ཡོད་ཚད་འཛོམས་ཡོད་ལ་འགྲོ་ཆོག་ཆོག་རེད།
ཡིད་སྐྱོ་ཞིང་དམར་མདངས་ཅན་གྱི་ས་སྲོད་ཅིག་ལ་ང་ཚོ་མཐའ་མཇུག་དེར་
རླངས་འཁོར་ནང་དུ་བསྡད་ཅིང་། ཇེན་དང་ཌོ་ཌི། བུ་ཆུང་རའེ། བྷུལ། ཨེ་ཌི། དེ་
ནས་གྷ་ལ་ཋི་ཡ་བཅས་འཛུམ་དམུལ་བཞིན་རྩྭ་ཕུང་མཐོན་པོར་སྐྱེས་པའི་ཁྲོད་དུ་
ལངས་ནས་བསྡད་འདུག དེ་ནི་ཕེབས་སྐྱེལ་རེད། མཐའ་མ་དེ་ལ་ཌིན་དང་བྷུལ་
གཉིས་སྒོར་མོའི་ཐོག་ནས་ཕན་ཚུན་ལ་གོ་ནོར་ཐེབས་བྱུང༌། ཌིན་གྱིས་སྒོར་མོ་བསྐྱི་
ན་འདོད་ཅིང་། བྷུལ་གྱིས་དེ་ནི་ཡོང་ཐབས་མེད་པ་ཞིག་རེད་ཅེས་བཤད། ཚོར་བ་
ནི་སླར་ཡང་ཋེག་ས་སི་ན་ཡོད་སྐབས་ཀྱི་ཉིན་མ་དེ་ཚོ་དང་འདྲ། ཁྲམ་པ་ཌིན་གྱིས་
ཚད་མཐོན་པོ་ཞིག་གི་ཐོག་ནས་མི་རྣམས་ཁོང་ལས་རྒྱང་བཀྱེད་པའི་དགྲ་རུ་སྒྱུར་
བཞིན་འདུག ཁོང་ནི་སྨྱོ་འཚུབ་འཚུབ་ཀྱིས་གད་མོ་བགད་ཅིང་ཡ་མེད་བྱས་སོང་།
དེ་ནས་ཁོང་གིས་དོར་མའི་འདོམ་ཁ་ལ་ཕུར་ཕུར་བྱས་ཤིང་། རང་གི་མཛུབ་མོ་དེ་
མེ་རི་ལུ་ཡི་གྱོན་པའི་ནང་བཅུག མོའི་པུས་མོའི་བར་དུ་ཤུ་སྒྲ་དང་བཅས་ལྡག ཁ་
ནས་ཝུ་བ་ཐོན་བཞིན་བཤད་རྒྱུར། “སྙིང་སྡུག མཐའ་མ་འདིར་གཏན་ཚིགས་རིག་
པའི་མཐར་ཐུག་པའི་འགྲེལ་བཤད་དམ། ཡང་ན་ཁྱེད་ཀྱིས་དམིགས་སུ་བཀར་འདོད་
པའམ། ཆེས་མཛེས་པོའི་ཐོག་ནས་འགྲེལ་འདོད་པ། རྗེས་སུ་དྲན་འདོད་པ་དེའི་
བརྡ་ཆད་གང་ཡང་རུང་བ་དེ་ལས་བརྒལ་བའི་ཐོག་ནས་ཁྱེད་དང་ངེད་གཉིས་བར་
དུ་ཡོད་ཚད་དྲང་པོ་ཡིན་པ་དེ་ཁྱེད་ཀྱིས་ཤེས་ལ་ངས་ཀྱང་ཤེས། ...” དེ་ལ་སོགས་
པ་དང་བཅས་རླངས་འཁོར་བརྒྱུགས་ཏེ་ཐོན་ཞིང་ང་ཚོ་སླར་ཡང་ཁ་ལི་ཧྥོར་ནི་ཡ་
མངའ་སྡེའི་ཕྱོགས་ལ་བསྐྱོད་པ་ཡིན།

ལེའུ་བརྒྱད་པ།

ཁྱེད་རང་གིས་རླངས་འཁོར་བསྐོར་ཏེ་མི་རྣམས་དང་རྒྱང་བཀྱེད་པ་དང་། ཁོང་ཚོ་
ཐང་བདེ་མོའི་སྟེང་དུ་རྒྱང་བཀྱེད་ནས་མཐར་དེ་དག་གི་གཟུགས་པོ་ཕྲ་མོ་རྣམས་
ཡལ་བར་གྱུར་བ་མཐོང་བའི་ཚོར་བ་དེ་ནི་ཅི་ཞིག་རེད། དེ་ནི་ཆེས་ཆེ་བའི་སའི་གོ་
ལ་འདིས་ང་ཚོ་འཕར་ལྡིང་བྱེད་དུ་འཇུག་གི་ཡོད་པ་རེད་ལ། དེ་ནི་གྱེས་ཁའི་བདེ་
མོ་རེད། འོན་ཀྱང་ང་ཚོ་ནི་གནམ་སྔོན་པོའི་འོག་གི་རྒྱང་བཞུད་རྒོད་པོ་རྗེས་མ་
དེའི་ཕྱོགས་ལ་སྙེག་གིན་ཡོད།
ང་ཚོ་ཨལ་ཇར་སི་གྲོང་ཚོའི་གློག་འོད་བརླན་ཞིང་ཚ་བ་རྣམས་བརྒྱུད་དེ་བགྲོད་
ཅིང་། སླར་འགྲུལ་སྐྱེལ་གྲུ་གཟིངས་ལ་བསྡད། འདམ་ཆུ་འཐོར་བའི་ཕྱོགས་ལ་ལོག་
ཅིང་། གཙང་པོའི་རྒྱུད་དུ་ཡོད་པའི་གྲུ་གཟིངས་རྙིང་གོག་དེ་ཚོ་ལ་གཡོལ། ཁེ་ནལ་
ལམ་ལ་བུད། དེ་ནས་ཐོན་པ་རེད། སྨུག་མདོག་ལྡན་པའི་མུན་པའི་ཁྲོད་དུ་མངའ་
སྡེའི་རྒྱལ་ས་བྷེ་ཁཱོན་ རོག་གྷི་ཡི་ཕྱོགས་ཀྱི་ལམ་ཕྲེང་གཉིས་ཅན་གྱི་ལམ་ཆེན་དུ་བུད་
ཅིང་། དེ་ནས་ནུབ་ཕྱོགས་སུ་དཀྱོགས། ཕོརད་ ཨ་ལན་ཞེས་འབོད་པའི་ས་ཆ་ཞིག་
ནས་མི་སི་སི་ཕི་གཙང་པོ་བཅད། ཕོརད་ ཨ་ལན་གྲོང་ཁྱེར་སྟེ། གང་དུ་མུན་ཁྲོད་
ཀྱི་ཟིལ་བའི་ཟེགས་མའི་ཁྲོད་དུ་གཙང་པོ་ནས་མཆེད་པའི་ཆར་ཆུ་ཚང་མ་དང་རྒྱ་
སེ་མེ་ཏོག་རྣམས་ཡོད་ཅིང་། གང་དུ་སྨུག་པ་ཅན་གྱི་གློག་འོད་སེར་པོ་ཞིག་གི་
ཁྲོད་དུ་ང་ཚོས་ལམ་གོར་མོ་ཞིག་གི་མཐའ་ནས་བསྐོར་བ་ཡིན་ལ། གློ་བུར་དུ་ཟམ་
པ་ཞིག་གི་འོག་ཏུ་བེམ་གཟུགས་ནག་གེ་བ་ཆེན་པོ་དེ་མཐོང་བྱུང་ལ། སླར་ཡང་
རྟག་བརྟན་གྱི་ཆུ་བོ་དེ་བརྒལ་བ་ཡིན། མི་སི་སི་ཕི་གཙང་པོ་འདི་ཅི་ཞིག་རེད་ཟེར་
ན། དེ་ནི། མཚན་མོའི་ཆར་པའི་ནང་ནས་འཁྱེར་ཡོང་བའི་འདམ་གྱི་གོང་བུ་ཞིག
མི་སུ་རིའི་གཙང་འགྲམ་གྱི་གྲམ་པ་ནུར་ནས་ལྷུང་ཡོང་བའི་ཆུ་ཐིགས་ཀྱི་སྒྲ་འཇམ་
པོ་ཞིག གཙང་པོའི་རྟག་བརྟན་གྱི་རྨང་གདན་བཅུས་ཏེ་ཐུར་དུ་འབབ་པའི་ཆུའི་རྒྱུ་
བ་ཞིག ཝུ་བའི་ཚོགས་སྨུག་པོ་ལ་ཞལ་འདེབས་ཕུལ་བ་ཞིག ལུང་པ་དང་ཤིང་སྡོང་།
ཆུ་རགས་རྫོགས་མཐའ་མེད་པ་བརྒྱུད་པའི་འགྲུལ་བཞུད་རིང་མོ་ཞིག་སྟེ། ཐུར་ནས་
ཐུར་དུ་འབབ་ཅིང་། དེ་ཡང་སྟོད་ཀྱི་མེམ་ཧྥེ་སི་གྲོང་ཁྱེར་ནས་གྷི་རིན་ཝེལ་གྲོང་ཁྱེར།
ཡུ་དོ་ར་གྲོང་ཁྱེར། ཝིག་སི་བྷར་ག་གྲོང་ཁྱེར། ན་ཆི་བཟི་གྲོང་ཁྱེར། ཕོརད་ ཨ་ལན་
འབབ་ཚིགས། ཕོརད་ ཨོར་ལེན་སི་འབབ་ཚིགས། ཌེལ་ཋ་འབབ་ཚིགས་བཅས་
བརྒྱུད་ཅིང་། དེ་ནས་ཕོ་ཋ་ཤ་དང་། ཝི་ནི་སི། མཚན་མོའི་ཁྲོད་ཀྱི་མཚོ་འགག་ཆེན་
པོ་བཅས་བརྒྱུད་ནས། རྒྱ་མཚོ་ཆེན་པོ་ལ་ཐིམ་འགྲོ་བ་ཞིག་རེད་དོ།།
རླུང་འཕྲིན་ལས་རིམ་ནི་ཡ་མཚན་ཆེ་བའི་ལས་རིམ་ཞིག་གི་སྟེང་དུ་ཡོད་པའི་
དུས་སྐབས་དེར། ངས་སྒེའུ་ཁུང་གི་ཕྱི་རོལ་ཏུ་བལྟས་པ་དང་དུས་མཚུངས་སུ་བྱང་བུ་
ཞིག་མཐོང་བྱུང་ལ། དེར་ “ཁུ་པར་རམ་ཡང་ན་ཤིང་བཟོ་རྟགས་ཅན་གྱི་ཚོན་བེད་
སྤྱོད་བྱོས།" ཞེས་བྲིས་འདུག་ལ། ºལགས་སོ། ངས་བྱེད་ཀྱི་ཡིན།" ཞེས་ལབ་པ་ཡིན། ང་
ཚོས་བསླུ་བྲིད་རང་བཞིན་གྱི་མཚན་མོ་དེའི་ལུ་ཡི་ཛི་ཡ་ན་མངའ་སྡེའི་ཐང་བདེ་མོ་
རྣམས་བཅད་དེ་ཕྱིན་ཅིང་། དེ་ཡང་ལོ་ཋེལ་གྲོང་པ་དང་། ཡུ་ནི་སི་གྲོང་ཁྱེར། ཁ་ཨིན་
ཌར་གྲོང་ཚོ། དེ་ནས་ཌི་ ཁི་ཝིན་སི་གྲོང་ཁྱེར་དང་། དེ་ནས་ང་ཚོ་ས་བྷིན་གཙང་པོའི་
ཕྱོགས་སུ་བསླེབས་དུས་ནུབ་ཕྱོགས་ཀྱི་གྲོང་གསེབ་གོབ་ཏོ་རྣམས་ནི་འདམ་གཞུང་
ཞིག་དང་ཇེ་མཚུངས་རེད། ཨོལད་ ཨོ་ཕེ་ལུ་ས་སི་གྲོང་ཁྱེར་དུ་ཌིན་གྱིས་རྡོ་སྣུམ་ལེན་
པའི་སྐབས་དེར་ང་བག་ལེབ་དང་ཕྱུ་ར་ཉོ་སླད་ཟ་ཆས་ཚོང་ཁང་ཞིག་ཏུ་འཛུལ་བ་
ཡིན། དེ་ནི་སྤྱིལ་ཁང་ཞིག་རེད། ཁྱིམ་མི་རྣམས་ཀྱིས་ཁང་རྒྱབ་ན་ཕྱི་དྲོའི་ཁ་ཟས་
ཟ་བཞིན་པ་ངས་གོ་ཐུབ་ཀྱི་འདུག ངས་སྐར་མ་གཅིག་ལ་བསྒུགས་པ་ཡིན། ཁོང་
ཚོས་མུ་མཐུད་ནས་ཁ་བརྡ་བྱས་སོང་།
ངས་བག་ལེབ་དང་ཕྱུ་ར་འཁྱེར་ཏེ་སྒོ་ནས་
ཕྱི་རོལ་ལ་བྲོས་ཡོང་བ་ཡིན། ང་ཚོ་ཧྥི་རི་སི་ཁོ་གྲོང་ཁྱེར་ལ་སླེབས་རྒྱུར་འདང་ཙམ་
གྱི་དངུལ་ལས་མེད། བར་དེར་ཌིན་གྱིས་སྣུམ་ལྡུག་ས་ཚིགས་ནས་ཐ་མག་སྦག་ཆ་
གཅིག་འཁྱེར་ཡོང་འདུག་ལ། ང་ཚོ་ལ་ནི་འགྲུལ་བཞུད་ཀྱི་དངོས་ཟོག་འཛོམས་ཡོད་
དེ་རྡོ་སྣུམ་དང་སྣུམ། ཐ་མག ཁ་ལག་བཅས་ཡོད། ང་ཚོ་ཁྲམ་རྐུན་ཡིན་མིན་མི་ཤེས།
ཁོང་གིས་རླངས་འཁོར་དེ་ལམ་ཁ་ནས་ཐད་ཀར་ཁ་ཐུར་དུ་བསྟན་སོང་།
སི་ཋར་ཁ་སི་ཞེས་པའི་གྲོང་པ་དང་ཐག་ཉེ་ས་ཞིག་ནས་ང་ཚོས་མདུན་ཕྱོགས་
ཀྱི་ནམ་མཁར་ཧ་ལས་པའི་འོད་དམར་པོ་མཆེད་པ་ཞིག་མཐོང་བྱུང་ལ། ང་ཚོས་དེ་
ཅི་ཞིག་ཡིན་མིན་གྱི་སྐོར་ལ་བསམ་བློ་བཏང་། ཡུན་ཐུང་ཞིག་གི་ནང་ཚུད་ལ་ང་
ཚོས་དེ་བསྐྱུར་ནས་འགྲོ་བཞིན་འདུག དེ་ནི་ནགས་ཚལ་གྱི་རྒྱབ་ན་ཡོད་པའི་མེ་
ལྕེ་རེད་ལ། ལམ་ཆེན་གྱི་སྟེང་རླངས་འཁོར་མང་པོ་བཀག་ནས་བཞག་འདུག དེ་ནི་
ཏན་ཏན་ཉ་ཤ་སྲེག་རྒྱུ་ལ་འཛོམས་པ་ལྟ་བུ་ཞིག་ཡིན་རྒྱུ་རེད། ཕྱོགས་གཞན་ཞིག་
བྱས་ན་དེ་ནི་ཅི་ཡང་རུང་བ་ཞིག་ཡིན་སྲིད་པ་རེད། ཌེའུ་ཝི་ཝེལ་གྲོང་ཚོ་དང་བར་
ཐག་ཉེ་དུས། ལུང་པ་ནི་ཁྱད་མཚར་ཞིང་ནག་པོ་ཞིག་ཏུ་གྱུར་འདུག དེ་མ་ཐག་ང་
ཚོ་ནི་འདམ་གྱི་ཚལ་དུ་འདུག
“ཁོ་རེ། ང་ཚོས་འདམ་གྱི་ཚལ་འདི་རུ་མི་ནག་ཆེན་པོ་ཞིག་གིས་གྷི་ཋར་རོལ་
དབྱངས་ཀྱི་སྐྱོ་གཞས་སྒྲོག་བཞིན། སྦྲུལ་གྱི་ཤ་ཁུ་[ཆང་རག་བཙན་པོ་]འཐུང་བཞིན།
ང་ཚོ་ལ་བརྡ་རྒྱག་བཞིན་པའི་ཇེ་ཛི་རོལ་དབྱངས་ཀྱི་འདུ་འཛོམས་ཤིག་རྙེད་པ་
ཡིན་ན། དེ་གང་འདྲ་ཞིག་ཡིན་པ་ཁྱེད་ཀྱི་ཡིད་ལ་འཆར་ཐུབ་བམ།”
“ལོས་ཐུབ་ཡ།"
འདིའི་གཡས་གཡོན་ན་གསང་བ་ལྐོག་གྱུར་ཡ་མཚན་པ་འདུག རླངས་འཁོར་
ནི་འདམ་གྱི་ཚལ་ནས་ཡར་བཀྱགས་པའི་འདམ་གྱི་ལམ་ཞིག་གི་སྟེང་དུ་འགྲོ་བཞིན་
ཡོད་ལ། ལམ་དེའི་ཕྱོགས་གཉིས་ཀ་ཐུར་དུ་དཔྱངས་ཤིང་། འཁྲི་ཤིང་དང་ལྷན་དུ་ཐུར་
དུ་དཔྱངས་འདུག ང་ཚོས་འདྲེ་དང་འདྲ་བའི་གཟུགས་བརྙན་ཞིག་བསྐྱུར་ཅིང༌། དེ་
ནི་སྟོད་ཐུང་དཀར་པོ་གོན་མཁན་གྱི་མི་ནག་ཅིག་རེད་ལ། ཁོང་གིས་རང་གི་ལག་པ་
གཉིས་གྱེན་དུ་སྣག་མདོག་གི་ནམ་མཁའ་ལ་བཀྱེད་ནས་བརྐྱངས་འདུག ཁོང་གིས་
ཏན་ཏན་སྨོན་ལམ་འདེབས་པའམ་ཡང་ན་དམོད་མོ་འབོར་བ་ཞིག་ཡིན་པ་རེད། ང་
ཚོ་དེའི་ཐད་ནས་བརྒྱུགས་ཏེ་སོང་ཞིང་། ཁོང་གི་མིག་དབང་དཀར་པོ་དེ་མཐོང་ཆེད་
ངས་རྒྱབ་ཀྱི་སྒེའུ་ཁུང་ནས་ཕྱིར་བལྟས་པ་ཡིན། "ཨོ་ཡ་མཚན།” ཌིན་གྱིས་བཤད།
“ལྟོས་ཨ། ཡག་ཤོས་ནི་ང་ཚོས་ལུང་པ་འདིའི་ནང་ནས་མ་བཀག་ན་རེད།" མཚམས་
ཤིག་ན་ང་ཚོ་བཞི་མདོ་ཞིག་ནས་འགག་ཅིང་གང་ལྟར་ཡང་རླངས་འཁོར་བཀག་
རེད། ཌིན་གྱིས་མདུན་གྱི་གློག་བསད་སོང་། འཁྲི་ཤིང་གི་ནགས་ཚལ་ཆེན་པོ་ཞིག་
གིས་ང་ཚོའི་མཐའ་བསྐོར་ནས་འདུག་ལ། དེའི་ཁྲོད་ནས་སྦྲུལ་ཟངས་མདོག་མ་ས་ཡ་
མང་པོ་ནུར་བ་ཕལ་ཆེར་གོ་ཐུབ་པའི་ཚོད་དུ་འདུག ང་ཚོས་མཐོང་ཐུབ་པ་ནི་ཧད་
སོན་རྟགས་ཅན་གྱི་རླངས་འཁོར་ལས་སྒོའི་ཤེལ་དྲ་ཡི་གློག་འོད་དམར་པོའི་མཐེབ་
འཛིན་ཙམ་ཞིག་རེད། མེ་རི་ལུ་སྐྲག་ནས་འག་སྐད་བརྒྱབ་སོང་། ང་ཚོས་མོ་སྐྲག་
ཏུ་འཇུག་བསམས་ནས་སྨྱོ་འཚུབ་འཚུབ་ཀྱི་གད་མོ་ཤོར་མགོ་བརྩམས། ང་ཚོ་ཡང་
སྐྲག་བྱུང་། ང་ཚོ་སྦྲུལ་གྱི་འདུ་ཁང་ཆེན་པོ་འདི་དང༌། འདམ་ཉོག་གིས་ཁེངས་ཤིང་
ཐུར་དུ་དཔྱངས་པའི་མུན་ནག་འདི་ལས་ཕྱི་རོལ་ཏུ་ཐོན་ན་འདོད་ཅིང་། རྒྱུས་མངའ་
ཆེ་བའི་ཨ་མེ་རི་ཀའི་ས་གཞི་དང་ཕྱུགས་ཟོག་གི་གྲོང་པ་རྣམས་སུ་སླར་བརྒྱུག་ན་
འདོད། རླུང་བུའི་ཁྲོད་དུ་སྣུམ་དང་ཆུ་འཁྱིལ་གྱི་དྲི་མ་འདུག འདི་ནི་ང་ཚོས་ཀློག་མི་
ཐུབ་པའི་མཚན་མོ་དེའི་ཟིན་བྲིས་རེད། འུག་པས་སྐད་ཅོར་བརྒྱབ། ང་ཚོས་འདམ་
གྱི་ལམ་ཁ་གཅིག་གི་སྟེང་དུ་འགྲོ་རྒྱུའི་གདམ་ཀ་བྱས་ཤིང་། ཅི་ཡང་མ་འགོར་བར་
ང་ཚོས་གདོན་རྒན་ས་བྷིན་གཙང་པོ་དེ་བརྒལ་བཞིན་འདུག་ལ། གཙང་པོ་དེ་ནི་
འདམ་བུའི་ཚལ་འདི་དག་ཚང་མ་བཟོ་མཁན་དེ་རེད། ང་ཚོར་ངོ་མཚར་དུ་བཅུག་
པ་དང་བཅས་ང་ཚོའི་མདུན་དུ་གློག་ཕྲེང་གི་བཀོད་པ་ཆེན་པོ་ཞིག་མཐོང་བར་གྱུར།
“ཋེག་ས་སི་མངའ་སྡེའོ༎ འདི་ཋེག་ས་སི་རེད་ཡ། སྣུམ་གྱི་གྲོང་པ་བྷིའུ་མོནད་རེད་ཡ།”
སྣུམ་གྱི་དྲི་མ་ཅན་གྱི་རླུང་བུའི་ཁྲོད་ཀྱི་གྲོང་ཁྱེར་དང་འདྲ་བར། ཆེས་ཆེ་བའི་སྣུམ་གྱི་
རྫ་སྦུབས་དང་། སྣུམ་བཙག་ས་དག་རབ་རིབ་ཏུ་མངོན་པར་གྱུར།
“ང་ཚོ་ཕ་གི་ནས་ཐོན་པ་དེ་ལ་ང་རང་དགའ་བྱུང་།” མེ་རི་ལུ་ཡིས་བཤད། "ད་
ནི་ཡ་མཚན་པའི་རླུང་འཕྲིན་ལས་རིམ་ཅུང་ཇེ་མང་དུ་གཏོང་ཡ།"
ང་ཚོ་བྷོ་མོནད་གྲོང་ཁྱེར་བརྒྱུད་ནས་བརྒྱུགས་ཤིང་། ལི་བྷར་ཋི་གྲོང་ཁྱེར་ནས་
ཋི་རིན་ནི་ཋི་གཙང་པོ་བཅད། དེ་ནས་ཐད་ཀར་ཧའོ་སི་ཋོན་གྲོང་ཁྱེར་ལ་བསྙེགས་པ་
ཡིན། ད་ནི་ཌིན་གྱིས་ ༡༩༤༧ ལོའི་རང་གི་ཧའོ་སི་ཋོན་གྲོང་ཁྱེར་གྱི་ཉིན་མོ་དེ་དག་
བཤད་པ་ལ་ཞུགས་སོང་། "ཧེ་སེལ། སྨྱོན་པ་ཧེ་སེལ་དེ་ཡ། ང་གང་དུ་ཕྱིན་ས་ཚང་མ་
ནས་ངས་ཁོང་བཙལ་བ་ཡིན་མོད་ངས་ཁོང་གཏན་ནས་རྙེད་ཀྱི་མི་འདུག ཁོང་གིས་
འདི་ག་ཋེག་ས་སི་མངའ་སྡེའི་ནང་དུ་ང་ཚོ་ལ་ཆེས་སེམས་ཁྲལ་བྱེད་དུ་བཅུག་མྱོང་
བ་རེད། ང་ཚོས་བྷུལ་དང་མཉམ་དུ་ཟ་ཆས་ཀྱི་ཆེད་དུ་རླངས་འཁོར་བསྐོར་ནས་
སོང་བ་དང་། ཧེ་སེལ་བོར་བ་རེད། གྲོང་ཁྱེར་ནང་གི་མེ་མདའི་རྩེད་སྦྱོང་ཁང་ཚང་
མའི་ནང་ཁོང་བཙལ་དུ་ཕྱིན་པ་རེད།” ང་ཚོ་ཧའོ་སི་ཋོན་གྲོང་ཁྱེར་དུ་འཛུལ་བཞིན་
ཡོད། "དུས་ཚོད་མང་ཆེ་བར་ང་ཚོས་མི་རིགས་ནག་པོ་སྡོད་སའི་ས་ཆ་འདིའི་གཡས་
གཡོན་དུ་ཁོང་འཚོལ་དགོས་བྱུང་བ་རེད། ཁོ་རེ། ཁོང་ནི་རང་ལ་ཐུག་ཚད་ཀྱི་མི་སྨྱོན་
པ་རྣམས་དང་ལྷན་དུ་འཁྲུགས་འགྲོ་གི་རེད། མཚན་མོ་གཅིག་ལ་ཁོང་བོར་ཞིང་། ང་
ཚོས་མགྲོན་ཁང་གི་ཤག་ཅིག་བླངས་པ་ཡིན། ཇེན་གྱི་ཟ་མ་རུལ་འགྲོ་བཞིན་འདུག་
སྟབས། ང་ཚོས་མོ་ལ་འཁྱག་དར་འཁྱེར་ནས་ཡོང་དགོས་པའི་ཁུལ་རེད། ང་ཚོས་
ཧེ་སེལ་རྙེད་རྒྱུ་ལ་ཉི་མ་གཉིས་འགོར་སོང་། ངས་ཀྱང་རང་ཉིད་མགོ་འཁོར་ས་ཞིག་
རྙེད་བྱུང་ལ། ངས་ཕྱི་དྲོ་དེར་ཉོ་ཆ་རྒྱག་མཁན་གྱི་བུ་མོ་བཙལ་བ་ཡིན། འདི་ག་རང་
གྲོང་ཁྱེར་དཀྱིལ་གྱི་ཁྲོམ་ས་ཆེན་པོའི་ནང་རེད།" སྟོང་སེང་ངེར་ཡོད་པའི་མཚན་
མོར་འཁྱུག་སེར་བསྐྱོད་པ་ཡིན། "དེ་ནས་རང་གི་སེམས་འཁྲུགས་ཏེ་འཁྱམས་ནས་
བསྡད་པའི་བུ་མོ་གླེན་མ་མཛེས་མ་ཞིག་རྙེད་བྱུང་ལ། མོས་ཚ་ལུ་མ་ཞིག་རྐུ་རྩིས་བྱེད་
ཀྱིན་འདུག མོ་རང་ནི་ཝ་ཡོ་མིང་མངའ་སྡེ་ནས་རེད། མོའི་ལུས་པོ་ཇི་ཙམ་མཛེས་པ་
དེའི་ཚོད་ཀྱིས་མོའི་སེམས་ལ་གླེན་ཞད་ཆེ། མོས་མུར་མུར་ཞིག་བཤད་བཞིན་ཡོད་
དུས་ངས་རྙེད་བྱུང་ལ། མོ་ཤག་ལ་འཁྲིད་ཕྱིན་པ་ཡིན། བྷུལ་ནི་བཟི་ཡོད་ཅིང་། རང་
གི་མེག་སི་ཁོའི་བྱིས་པ་རྣམས་ར་བཟི་འཇུག་རྒྱུར་འབད་པ་བྱེད་ཀྱིན་འདུག ཁར་
ལོ་ཡིས་སྨྱོ་རྫས་ཧེ་རོ་འིན་འཐུང་སྟེ་སྙན་ངག་འབྲི་བཞིན་འདུག ཧེ་སེལ་ནི་མཚན་
དཀྱིལ་བར་དུ་ཇིབ་རྟགས་ཅན་གྱི་རླངས་འཁོར་རྩར་ཕྱིར་ལོག་མ་བྱུང་། ང་ཚོས་
ཁོང་རྒྱབ་ཀྱི་རྐུབ་སྟེགས་སྟེང་ཉལ་བསྡད་པ་རྙེད་བྱུང་། འཁྱག་པ་ཚང་མ་བཞུ་ཚར་
འདུག ཧེ་སེལ་གྱིས་བཤད་ན་ཁོང་གིས་གཉིད་སྨན་རིལ་བུ་ལྔ་ཙམ་ཟས་པ་ཡིན་ཟེར།
ཁོ་རེ། ངའི་སེམས་ཀྱི་འཁོར་ཕྱོགས་དང་མཚུངས་པར་ངའི་དྲན་པ་འདི་ཡང་བརྟན་པོ་
ཡོད་པ་ཡིན་ན། ངས་ཁྱེད་རང་ལ་ང་ཚོས་བྱས་པའི་དོན་དག་རྣམས་ཀྱི་ཞིབ་ཆ་ཚང་མ་
བཤད་ཐུབ་ཀྱི་རེད། ཨོ། ང་ཚོས་དུས་ཚོད་ཤེས་པ་རེད། ཡོད་ཚད་ནི་རང་ངོས་ནས་
འགྲིག་འགྲོ་གི་རེད། ངས་མིག་བཙུམས་ནའང་རླངས་འཁོར་འདིས་རང་ངོས་ནས་
འགྲིག་པ་ཞིག་བྱེད་འགྲོ་གི་རེད།”
ཧའོ་སི་ཋོན་གྲོང་ཁྱེར་གྱི་ཞོགས་ཀའི་ཆུ་ཚོད་བཞི་པའི་ལམ་ཁ་སྟོང་པའི་སྟེང་
ནས་གློ་བུར་དུ་འཕྲུལ་རྟ་ལ་ཞོན་པའི་བྱིས་པ་ཞིག་འཕུར་ནས་ཕྱིན་སོང་། ཁོའི་སྒྲོག་
གུ་དང་། ཞྭ་མོའི་ཐོད་ལེབ། སྟོད་ཐུང་ནག་པོ་སྣུམ་ཚིར་ཚིར་ཅན་བཅས་ཡོད་ཚད་
ལ་འོད་འཚེར་བའི་རྒྱན་གྱིས་སྤྲས་ཤིང་བརྒྱན་པར་བྱས་འདུག འདི་ནི་མཚན་མོ་
དེའི་ཋེག་ས་སི་མངའ་སྡེའི་སྙན་ངག་པ་ཞིག་རེད། བུ་མོ་ཞིག་ཁོང་གི་རྒྱབ་ལ་བྱིས་
པ་འཁུར་ཁུག་ཅིག་དང་འདྲ་བར་འཐམས་འདུག་ཅིང་། སྐྲ་ལོ་འཕུར་བཞིན་མདུན་
དུ་བསྐྱོད་ཅིང་། གཞས་འདི་ལྟར་གཏོང་། “ཧའོ་སི་ཋོན་གྲོང་ཁྱེར། ཨོ་སི་ཋིན་གྲོང་
ཁྱེར། ཧྥོརད་ ཝོརད་གྲོང་ཁྱེར། ཌ་ལ་སི་གྲོང་ཁྱེར། དེ་ནས་མཚམས་མཚམས་ལ་ཁན་
ས་སི་ སི་ཋི་གྲོང་ཁྱེར། མཚམས་མཚམས་ལ། ཆ་ཡོད་ཀྱི་ཨན་ཁཱོན་གྲོང་ཁྱེར། ཨ་ཧ།"
ཁོང་གཉིས་ང་ཚོའི་མཐོང་ཡུལ་ནས་ཤུར་སེ་ཕྱིན་སོང་། “ཨེ་མ། ཁོང་གི་འཕོངས་
ལ་ཞོན་པའི་བུ་མོ་མཛེས་མ་དེ་ལ་རོལ་དང་། ད་འཕུར་འགྲོ།" ཌིན་གྱིས་ཁོང་ཚོའི་
རྗེས་ཆོད་པའི་འབད་བརྩོན་བྱས། "གལ་སྲིད་ང་ཚོ་ཚང་མ་མཉམ་དུ་འཛོམས་ནས་
མཛའ་ཞིང་བདེ་ལ། མཐུན་པོ་ཡོད་པ། རྩོད་པ་མེད་པ། ངོ་རྒོལ་དང་ཡང་ན་ལུས་ཀྱི་
སྡུག་བསྔལ་ལ་ངོས་འཛིན་ནོར་བ་ཕྲ་མོ་ཙམ་ཡང་མེད་པ་དེ་འདྲ་ཞིག་གི་ཐོག་ནས་
འཁྲིག་སྤྱོད་ལ་མཉམ་རོལ་ངོ་མ་ཞིག་བྱུང་ན་ད་དེ་ཡག་པོ་མ་རེད་དམ། ཨོ། འོན་
ཀྱང་ང་ཚོས་དུས་ཚོད་ཤེས།” ཁོ་ནི་རླངས་འཁོར་སྟེང་བསྒུར་ནས་རླངས་འཁོར་དེད།
ཁོང་གི་ངར་ཤུགས་ནི་ཅི་ཙམ་རླབས་ཆེ་བ་ཞིག་ཡིན་པ་དེ་ལྟར་ན་ཡང་ཧའོ་སི་
ཁཱོན་གྲོང་ཁྱེར་བརྒལ་རྗེས་རྫོགས་ཟིན་ཅིང་། ངས་རླངས་འཁོར་བསྐོར་བ་ཡིན། ངས་
ཁ་ལོའི་འཁོར་ལོ་ལ་འཇུས་རིམ་བཞིན་ཆར་པ་འབབ་འགོ་ཚུགས།
ཁེག་ས་སི་མངའ་སྡེའི་ཐང་རྒྱ་ཆེན་པོ་དེ་ན་ཡོད་ཅིང་། ཌིན་གྱིས་བཤད་པ་བཞིན།
ད་ནི་ང་ཚོ་"ཁྱེད་ཀྱིས་རླངས་འཁོར་བསྐོར། རླངས་འཁོར་བསྐོར། སང་ཉིན་ཞོགས་ཀར་ད་
དུང་ཁྱེད་ཉིད་ཋེག་ས་སི་མངའ་སྡེའི་ནང་ཡོད་པ་རེད།" ཅེས་པ་ལྟར་རེད། ཆར་པ་
བཤོས་སོང་། ངས་ཕྱུགས་ཟོག་གི་གྲོང་པ་གོག་ཏོ་ཞིག་གི་ལམ་ཆེན་ཡང་འདམ་གྱིས་
གཡོགས་པ་ཞིག་བརྒྱུད་ནས་རླངས་འཁོར་བསྐོར་ཞིང་། ལམ་སྣེ་རྫོགས་པ་ཞིག་ལ་
ཐུག་སོང་། "ཨ་རོ། ད་ངས་ཅི་བྱེད་དགོས་རེད།” ཁོང་ཚོ་གཉིས་གཉིད་དུ་ཡུར་འདུག
ང་ཁ་ཕྱིར་འཁོར་ཞིང་གྲོང་དེ་བརྒྱུད་ནས་གོག་འགྲོས་བྱས་པ་ཡིན། དེར་རྣམ་ཤེས་
རྐང་གཅིག་ཀྱང་མཐོང་ས་ན་མི་འདུག་ཅིང༌། གློག་སྒྲོན་རྐང་གཅིག་ཀྱང་མི་འདུག
གློ་བུར་དུ་ཆར་ལྭ་གོན་པའི་རྟ་པ་ཞིག་ངའི་མདུན་གྱི་གློག་འོད་དུ་སྣང་བར་གྱུར།
དེ་ནི་ཉེན་རྟོག་དཔོན་པོ་རེད། ཁོང་གིས་ཕྱུགས་རྫིའི་ཞྭ་མོ་ཆེན་པོ་ཞིག་གོན་འདུག་
ཅིང་། ཆར་པ་འཇོ་བཞིན་འདུག "ཨོ་སི་ཋོན་གྲོང་ཁྱེར་ལ་འགྲོ་ས་ག་ནས་རེད།” ཁོང་
གིས་གུས་ཞབས་དང་བཅས་ང་ལ་ལན་བཏབ་བྱུང་ལ། ང་ཕྱིན་པ་ཡིན། གྲོང་དེའི་ཕྱི་
ལོགས་ནས་ཆར་པ་འཇོ་བའི་ཁྲོད་དུ་གློ་བུར་དུ་རླངས་འཁོར་གྱི་མདུན་གློག་གཉིས་
ཀྱིས་ཐད་ཀར་ང་ལ་འོད་བརྒྱབ་པ་མཐོང་བྱུང་། ཨོ་ཙི། ངས་ང་ནི་ལམ་ཁ་ནོར་བ་དེའི་
ནང་ཡོད་པ་རེད་བསམས་བྱུང་། ང་ག་ལེར་གཡས་ཕྱོགས་སུ་དཀྱོགས་ཤིང་། ང་རང་
འདམ་རྙོག་གི་ཁྲོད་དུ་འཁོར་བཞིན་པ་ལ་ཐུག ང་ལམ་དུ་སླར་ལོག ད་དུང་ཡང་
མདུན་གློག་དེ་ཚོ་ཐད་ཀར་ངའི་སྟེང་དུ་བབས། མཐའ་མ་དེར་ངས་ཁ་ལོ་པ་གཞན་
པ་རྣམས་ནི་ལམ་ཁ་ནོར་བའི་སྟེང་ཡོད་པ་དང་ཁོང་ཚོས་དེ་ཤེས་མེད་པ་དེ་ངོས་ཟིན་
བྱུང་། ངས་འདམ་རྙོག་གི་ཁྲོད་དུ་རྒྱུག་ཚད་སུམ་ཅུའི་སྟེང་ནས་དཀྱོགས་པ་ཡིན།
དཀོན་མཆོག་མཁྱེན། དེ་ནི་ཐང་ལེབ་མོ་རེད། ཡུར་བ་མ་རེད། ཆར་པ་འཇོ་བའི་ཁྲོད་
དུ་ནག་ཉེས་ཅན་གྱི་རླངས་འཁོར་དེ་རྒྱབ་བཤིག་བརྒྱབ་སོང་། ཆེད་སྦྱོང་སློབ་མ་
གདོང་ནག་བཞི་ཆར་ཆུ་འཐུང་བཞིན་པའི་ཞིང་ཁ་རུ་འཛིང་རྒྱུའི་ཆེད་དུ་རང་གི་
ལས་ཀ་ལས་གཡོལ་ནས་བསླེབས་འདུག་ལ། ཚང་མ་ལག་པ་རྫོར་པོ་དང་སྨུག་པོ་
ཡིན་པ་དང་། སྟོད་ཐུང་དཀར་པོ་གོན་འདུག་ལ། མཚན་མོའི་ཁྲོད་ནས་གླེན་མདོག་
གིས་ང་ལ་ཅེར་ནས་བསྡད་འདུག ས་ཆ་དེས་ཆར་ཆུ་འཐུང་བ་དེ་དང་ཚུལ་མཚུངས་
པར་ཁ་ལོ་པ་ནི་བཟི་འདུག
ཁ་ལོ་པ་དེས་"ཧའོ་སི་ཋོན་གྲོང་ཁྱེར་ལ་འགྲོ་ས་ག་ནས་རེད།" ཅེས་དྲིས་བྱུང་།
ངས་རང་གི་མཐེ་བོང་རྒྱབ་ལ་བསྟན་པ་ཡིན། ང་ནི་བསམ་གཞིགས་ཀྱི་ཁྲོད་དུ་ཧ་
ཅང་ཡ་མཚན་སྐྱེས་ཏེ་ཡོད་ཅིང་། དེ་ནི་ལམ་ཟུར་གྱི་རྐང་ལམ་ཞིག་ཏུ་སློང་མོ་བ་
ཞིག་ཁྱེད་ཡོད་ས་ལ་བསྙེགས་ཏེ་ཡོང་ནས་ཁྱེད་ཀྱི་ལམ་བཀག་པ་ཇི་བཞིན། ཁོང་
ཅག་གིས་ལམ་འདྲི་རྒྱུ་ཙམ་ཞིག་གི་ཆེད་དུ་རྐང་བཙུགས་ནས་འདི་ལྟར་བྱས་པ་རེད་
བསམས་བྱུང་། ཁོང་ཚོས་སྐྱོ་མདོག་གིས་རླངས་འཁོར་གྱི་ཐང་ལ་བལྟས་འདུག་ལ།
དེར་ཤེལ་དམ་སྟོང་པ་དག་འཁོར་ཞིང་བརྡབས་ཏེ་འགྲོ་བཞིན་འདུག ངས་རླངས་
འཁོར་སྦར་པ་ཡིན། དེ་ནི་འདམ་རྫབ་ཁྲུ་གང་གི་གཏིང་དུ་ཟུག་འདུག ངས་ཋེག་ས་
སི་མངའ་སྡེའི་ས་རྒོད་ཀྱི་ཆར་ཞོད་ཁྲོད་དུ་ཤུགས་རིང་འཐེན།
“ཌིན་" ངས་བོས། “ཡར་ལོངས།"
"ག་རེ།”
“ང་ཚོ་འདམ་གྱི་ཁྲོད་དུ་འགག་འདུག"
"ག་རེ་བྱུང་སོང་།" ངས་ཁོང་ལ་ཅི་བྱུང་བ་བཤད། ཁོང་གིས་ཚོར་ཤུགས་དྲག་
པོས་རོགས་སྐྱོར་བྱས་བྱུང་། ང་ཚོས་ལྷམ་དང་སླེས་གོས་སྟོད་ཐུང་རྙིང་པ་གོན་ཞིང་།
རླངས་འཁོར་ནས་འཚུབ་ཀྱིས་ཐོན་ཏེ་ཆར་རླུང་ཁྲོད་དུ་ཕྱིན། ངས་རང་གི་སྟོད་
རྒྱབ་དེ་རླངས་འཁོར་མཇུག་གི་འཁོར་ལོའི་སྟེང་ཁེབས་ཀྱི་སྟེང་དུ་བཞག་ཅིང་།
ཡར་འཐེན་ཞིང་བཀྱགས། ཌིན་གྱིས་འཁོར་བཞིན་པའི་འཁོར་ལོའི་འོག་ཏུ་ལྕགས་
ཐག་བཅུག སྐར་མ་གཅིག་གི་ནང་ཚུད་ལ་ང་ཚོ་ནི་འདམ་གྱིས་གཡོགས། ང་ཚོས་
འཇིགས་དངངས་འདི་དག་ཁྲོད་ནས་མེ་རི་ལུ་གཉིད་ལས་བསླངས་ནས་ང་ཚོས་
རླངས་འཁོར་གཏད་པ་དང་དུས་མཚུངས་སུ་མོ་རང་ལ་རླངས་འཁོར་གྱི་སྣུམ་སྒོ་
ལ་བསྣུན་བཅུག ཆར་པ་བཤོས་པའི་ཧད་སོན་རྟགས་ཅན་རླངས་འཁོར་དེ་ཡར་
བཀྱགས་ཤིང་ཡར་བཀྱགས། གློ་བུར་དུ་འཕར་བྱུང་ལ། ལམ་གྱི་ངོས་སུ་ཤུད་དེ་སོང་།
དུས་ཚོད་རན་འཚམས་ཤིག་ལ་མེ་རི་ལུ་ཡིས་རླངས་འཁོར་དེ་ཡར་བསྐོར་བྱུང་། ང་
ཚོ་ནང་ལ་འཛུལ། ད་དེ་རེད། ལས་ཀ་དེར་སྐར་མ་སུམ་ཅུ་འགོར་ཞིང་། ང་ཚོ་ནི་རློན་
པ་རློན་རྐྱང་དང་ཡ་ང་བ་ཞིག་རེད།
ང་འདམ་གྱིས་གཡོགས་བཞིན་གཉིད་ལ་ཤོར། ཞོགས་པར་ང་གཉིད་སད་སྐབས་
འདམ་ནི་སྐམ་ཚར་འདུག་ལ། ཕྱི་ལོགས་ལ་ཁ་བ་བབས་འདུག ང་ཚོ་མཐོ་སྒང་
གི་ཐང་ཆེན་དུ་ཧྥི་རེ་ཌི་རིག་སི་བྷག་གྲོང་ཁྱེར་དང་ཐག་ཉེ་ས་ན་ཡོད། དེ་ནི་ཋེག་
ས་སི་དང་ནུབ་ཕྱོགས་པའི་ལོ་རྒྱུས་ཁྲོད་ཀྱི་དགུན་ཁ་སྡུག་ཤོས་དེ་རེད། དེ་དུས་ཁ་
བ་བུ་ཡུག་འཚུབ་པའི་ཁྲོད་དུ་ཕྱུགས་ཟོག་ནི་སྦྲང་མ་བཞིན་བཅོམ་པར་གྱུར་ཅིང་།
སན་ ཧྥ་རན་སི་སི་ཁོ་དང་ཨེལ་ཨེ་ལ་གངས་བབས་པར་གྱུར། ང་ཚོ་ནི་ཧ་ཅང་ཡ་ང་
བ་ཞིག་རེད། ང་ཚོས་ང་ཚོ་ནི་ཕ་གིར་ཨེ་ཌི་ཌན་ཁེལ་དང་མཉམ་དུ་ནེའུ་ ཨོར་ལེན་
སི་གྲོང་ཁྱེར་ན་ཡོད་ན་བསམས་སོང་། མེ་རི་ལུ་ཡིས་རླངས་འཁོར་བསྐོར་བཞིན་
འདུག་ལ། ཌིན་གཉིད་ཁུག་འདུག མོས་ལག་པ་ཡ་གཅིག་གིས་ཁ་ལོའི་འཁོར་ལོ་
ལ་འཇུས་ཤིང་། ལག་པ་གཞན་དེ་རྒྱབ་ཀྱི་རྐུབ་སྟེགས་སྟེང་གི་ང་ལ་བསྙབས་ཡོང་
གི་འདུག མོས་ཁ་སྙན་པོས་སན་ ཧྥ་རན་སི་སི་ཁོའི་སྐོར་དེ་ཁས་ལེན་བྱས་བྱུང་། ང་
ནི་དེའི་སྐོར་ལ་ཧ་ཅང་འགྲམ་ཆུ་ཤོར་བྱུང་། ཌིན་གྱིས་ཆུ་ཚོད་མང་པོའི་རིང་རླངས་
འཁོར་བསྐོར་ཡོད་ཅིང་། ཆུ་ཚོད་བཅུ་པ་ལ་ངས་ཁ་ལོའི་འཁོར་ལོ་བཟུང་། འཁན་
པའི་རྩྭ་ཕུང་ཅན་གྱི་དེའུ་འབུར་དང་གངས་ཀྱིས་གཡོགས་པའི་རྩྭ་ཕུང་གི་རྒྱུད་དུ་ས་
སྐྱ་བོའི་མེལ་ལེ་བརྒྱ་ཕྲག་འགའ་ལ་བསྐོར། ཨ་རིའི་ཕྱུགས་རྫི་རྣམས་ཀྱིས་ཞྭ་མོ་ཐོད་
ལེབ་དང་རྣ་ཁེབས་གོན་ནས་ཕྱུགས་ཟོག་འཚོལ་དུ་འགྲོ་བཞིན་འདུག བར་བར་
ལ་ཁང་ཆུང་སྟབས་བདེ་མོ་རེའི་དུད་ཁུང་ནས་དུ་བ་མཆེད་བཞིན་པ་མངོན་ཡོང་
གི་འདུག ང་ཚོ་མེ་ཐབ་ཀྱི་འདབས་ནས་ད་རའི་བཏུང་བ་དང་སྲན་མ་ཐོབ་ཆེད་དུ་
དེ་ཚོའི་ནང་དུ་འཛུལ་རྒྱུ་བྱུང་ན་བསམས་བྱུང་།
སོ་ནོ་ར་གྲོང་ཁྱེར་དུ་སྦྱིན་བདག་གིས་ཚོང་ཁང་གི་ཁ་གཏད་ཀྱི་ལམ་ཁ་དེ་རུ་རྩྭ་
ཐང་བདག་པོ་གཟུགས་ཆེན་ཞིག་ལ་ཁ་བརྡ་བྱེད་བཞིན་པའི་སྐབས་དེར་ངས་སླར་
ཡང་ཕྱུ་ར་དང་བག་ལེབ་རིན་མེད་འགའ་བླངས་པ་ཡིན། ཌིན་གྱིས་དེ་གོ་བ་དང་
དགའ་བའི་སྐད་ཅོར་བརྒྱབ་སོང་ལ། ཁོང་ཤིན་ཏུ་ལྟོགས་འདུག ང་ཚོས་ལྟོ་ཆས་ཀྱི་
ཐོག་ལ་སྒོར་སྐར་གཅིག་ཀྱང་གཏོང་མི་ནུས། “ལགས་རེད། ལགས་རེད།” ཌིན་གྱིས་
སོ་ན་ར་གྲོང་ཁྱེར་གྱི་ལམ་ཆེན་གཙོ་བོ་དེ་ན་ལྡིང་མ་རྒྱུག་གིས་འགྲོ་བཞིན་པའི་རྩྭ་
ཐང་བདག་པོ་རྣམས་ལ་ལྟ་བཞིན་བཤད། "མི་འདི་ཚོའི་རེ་རེ་ནི་དམྱལ་བ་སྒོར་མོ་ས་
ཡའི་བདག་པོ་རེད། ཕྱུགས་ཟོག་སྟོང་ཕྲག་དང་། ལས་ཀ་བ། ཁང་པ། ད་དུང་དངུལ་
ཁང་དུ་སྒོར་མོ་ཡོད་པ་རེད། གལ་སྲིད་ང་འདིའི་གཡས་གཡོན་དུ་བསྡད་ཡོད་ན།
ང་ནི་འཁན་པའི་རྩྭ་ཕུང་ཁྲོད་ན་གནས་པའི་གླེན་པ་གླེན་ནག་ཅིག་ཡིན་རྒྱུ་རེད་
ལ། ང་ནི་རི་བོང་ཞིག་ཡིན་རྒྱུ་རེད། ངས་ཤིང་སྡོང་གི་ཡལ་ག་རྣམས་ལྡག་གི་རེད།
ངས་ཨ་རིའི་ཕྱུགས་རྫི་མོ་རྣམས་འཚོལ་གྱི་རེད། ཧེ་ཧེ་ཧེ། དམྱལ་བ། ཕེ།” ཟེར། ཁོང་
གིས་རང་ཉིད་ལ་གཅར། “ཨོ་རེད། འགྲིག་གི་རེད་ཡ། ཨོ་ང་འདི་ཡ།” ད་ནི་ང་ཚོས་
ཁོང་གིས་ཅི་ཞིག་བཤད་ཀྱི་ཡོད་པ་དེའང་མི་ཤེས་པའི་ཚོད་རེད། ཁོང་གིས་ཁ་ལོའི་
འཁོར་ལོ་ལ་འཇུས་ཤིང་ཋེག་ས་སི་མངའ་སྡེའི་རྒྱུད་ཀྱི་ལམ་ལྷག་མ་མེལ་ལེ་ལྔ་
བརྒྱ་ཙམ་ལ་འཕུར་ཏེ་སོང་ཞིང་། ཐད་ཀར་ཨེལ་ཕ་སོ་གྲོང་ཁྱེར་ལ་བསྙེགས། ས་མ་
རུབ་ཙམ་ལ་དེར་འབྱོར་བ་དང་། ཨོ་བཟོ་ན་གྲོང་སྡེའི་ཉེ་ས་ཞིག་ནས་ཁོང་གི་གྱོན་ང
ཡོད་ཚད་ཕུད་ཅིང་དགའ་བའི་སྐད་ཅོར་རྒྱག་ཞོར་ལྡིང་ཞོར་དུ། འཁན་པའི་རྩྭ་ཕུང་
ཁྲོད་དུ་རྒྱུག་པའི་སྐབས་དེ་ལ་མ་གཏོགས་ཐེངས་གཅིག་ཀྱང་བཀག་མ་སོང་། རླངས་
འཁོར་རྣམས་ནི་བརྒྱུགས་ནས་ཕྱིན་མོད་ཁོང་མཐོང་མེད་པ་འདྲ་ལ། ཁོང་གོམ་ཐུང་
གི་འགྲོས་ཀྱིས་རླངས་འཁོར་དུ་ལོག་ཅིང་མུ་མཐུད་ནས་བསྐོར། “ད་སལ། ད་མེ་རི་
ལུ། ངས་ཁྱེད་གཉིས་ཀྱིས་ཀྱང་ངས་ཇི་ལྟར་བྱེད་བཞིན་པ་ལྟར་བྱས་ན་བསམས། ཁྱེད་
ཅག་གིས་རང་ཉིད་ཀྱི་གྱོན་པའི་སྒྲོག་གུ་གྲོལ་ཞིག ད་གྱོན་པ་ལ་ནང་དོན་ག་རེ་ཡོད་
པ་རེད། ད་དེ་ནི་ངས་བཤད་པའི་དོན་དེ་ཡིན། ང་དང་མཉམ་དུ་ཁྱེད་ཅག་གི་ལྟེ་བ་
སྙིང་རྗེ་པོ་དེ་ལ་ཉི་མ་ཤར་དུ་ཆུགས་དང་། ཡིན་ཡ།" ང་ཚོ་ནུབ་ཀྱི་ཕྱོགས་སུ་ཉི་མ་ལ་
ཁ་འཁོར་ནས་རླངས་འཁོར་བསྐོར་བཞིན་ཡོད། ཉི་འོད་དེ་མདུན་གྱི་ཤེལ་སྒོ་བརྒྱུད་
ནས་ནང་ལ་འཕྲོས་ཡོང་གི་འདུག “ང་ཚོས་ཉི་འོད་ལ་གདོང་གཏད་ནས་རླངས་
འཁོར་བསྐོར་བ་བཞིན་ཁྱེད་ཀྱི་ལྟེ་བ་དེ་ཁ་ཕྱེས་དང་།” མེ་རི་ལུ་ཡིས་ཁ་ལ་མཉན་
སོང་། ཀླད་རྙིང་མཁྲེགས་འཛིན་གྱི་རྒྱ་ལས་གྲོལ་སོང་ལ། ངས་ཀྱང་དེ་ལྟར་བྱས་པ་
ཡིན། མེ་རི་ལུ་ཡིས་བྱུགས་རྫས་གྲང་མོ་ཞིག་ཕྱིར་བཏོན་ནས་སྣང་བ་སྐྱིད་སྐྱིད་ཀྱི་
ཆེད་དུ་ང་ཚོའི་ལུས་སྟེང་ལ་བྱུགས་སོང་། མཚམས་རེ་ལན་རེར་དོ་འདྲེན་རླངས་
འཁོར་ཆེན་པོ་རེ་བརྒྱུགས་ཏེ་འོང་ཞིང་། ཁ་ལོ་པའི་སྡོད་ཁང་མཐོན་པོའི་དེའི་ནང་
གི་ཁ་ལོ་པས་ཕོ་ཁྱོ་ག་གཅེར་བུ་གཉིས་ཀྱི་བར་ན་སྡོད་པའི་གསེར་མདོག་གི་མཛེས་
མ་གཅེར་མ་དེ་འཁྱུག་ཙམ་མཐོང་བར་འགྱུར། ང་ཚོའི་རྒྱབ་ལ་ལྟ་བའི་ཤེལ་སྒོའི་
ནང་ནས་ཁོང་ཚོ་ཡལ་བར་འགྱུར་རིམ་བཞིན་དོ་འདྲེན་རླངས་འཁོར་དེ་འཁྱོར་ཙམ་
བྱེད་པ་དེ་མཐོང་ཐུབ་ཀྱི་འདུག རྒྱ་ཆེ་བའི་འཁན་པའི་རྩྭ་ཕོན་གྱི་ཐང་རྣམས་ལ་ད་
ཆ་ཁ་བ་མེད་པ་དེ་རྣམས་ཤུར་སེ་འགྲོ་བཞིན་འདུག གང་མགྱོགས་ཀྱིས་ང་ཚོ་ནི་ལི་
ཝང་མདོག་གི་བྲག་ཅན་གྱི་ཕེ་ཁ་སོ་ ཁན་ཡོན་གྱི་ལུང་པ་ལ་འབྱོར། ཐག་རིང་པའི་
སྔོན་པོ་དེ་མཁའ་དབྱིངས་སུ་ཁ་ཕྱེས་འདུག ང་ཚོས་ཨ་རིའི་གདོད་མའི་མི་རིགས་
ཀྱི་ཤུལ་ཞིག་ལ་ཞིབ་ལྟ་བྱེད་ཆེད་རླངས་འཁོར་ནས་ཕྱིར་ཐོན། ཌིན་གྱིས་གཅེར་བུ་
གཅེར་རྐྱང་གིས་དེ་ལྟར་བྱས་སོང་། མེ་རི་ལུ་དང་ངེད་གཉིས་ཀྱིས་ཕྱི་གོས་ལྭ་བ་གོན་
པ་ཡིན། ང་ཚོས་དགའ་བའི་ཅ་ཅོ་སྒྲོག་བཞིན་རྡོ་རྙིང་པ་རྣམས་ཀྱི་ཁྲོད་དུ་འཁྱམས།
ཐང་དུ་ཌིན་གཅེར་བུར་རྒྱུ་བ་དེ་ལྟ་སྐོར་བ་འགའ་ཞིག་གིས་མཐོང་ནས་ཁོང་ཚོས་
རང་གི་མིག་ལ་ཡིད་མི་ཆེས་པར་གྱུར་ཏེ་གོམ་ཁ་འཁྱོར།
ཌིན་དང་མེ་རི་ལུ་ཡིས་ཝན་ཧོར་ནི་ཞེས་པའི་གྲོང་སྡེའི་ཉེ་འདབས་སུ་རླངས་
འཁོར་བཀག་ཅིང་། ང་གཉིད་དུ་ཕྱིན་པའི་སྐབས་སུ་ཆགས་པ་སྤྱད་འདུག ཡི་སེལ་
ཋ་གྲོང་པ་དང་ཁི་ལིནད་གྲོང་པ་བརྒྱུད་ནས་རིའུ་ གྷ་རནད་གཙང་པོའི་ལུང་པ་ཧ་
ལས་པ་དེ་ནས་ཨེལ་ ཕ་སོ་གྲོང་ཁྱེར་ཕྱོགས་ལ་ང་ཚོ་ཐུར་དུ་རྒྱུག་བཞིན་པའི་སྐབས་
སུ་ང་གཉིད་ལས་སད་བྱུང་། མེ་རི་ལུ་རྒྱབ་ཀྱི་རྐུབ་སྟེགས་སྟེང་མཆོངས། ང་མདུན་
གྱི་རྐུབ་སྟེགས་སྟེང་མཆོངས། ང་ཚོ་མུ་མཐུད་ནས་བརྒྱུགས། ང་ཚོའི་གཡོན་ཕྱོགས་
ཀྱི་རྒྱ་ཆེ་བའི་རིའུ་ གྷ་རནད་ཀྱི་ས་ཆའི་ངོས་ན་མེག་སི་ཁོའི་ས་མཚམས་ཀྱི་ཨ་
རིའི་གདོད་མའི་མི་རིགས་ཋ་ར་ཧུ་མ་རེ་ཡུལ་རི་བོ་དམར་སྨུག་གི་མདོག་ཅན་དག་
ཡོད་ཅིང་། ས་སྲོད་འཇམ་ཐིང་ངེ་བ་ཞིག་རི་བོའི་རྩེ་མོ་རྣམས་སུ་འཕྲོ་བཞིན་འདུག
ཐད་ཀའི་མདུན་ཕྱོགས་ན་ཐག་རིང་བའི་ཨེལ་ ཕ་སོ་གྲོང་ཁྱེར་དང་། ཧ་དབར་རི་
བཟི་ཞེས་པའི་གྲོང་ཁྱེར་གྱི་གློག་འོད་རྣམས་འདུག་ཅིང་། དེ་དག་ནི་ཧ་ལས་པའི་
ལུང་པ་ཆེས་ཆེན་པོ་དེའི་ནང་བརྩིགས་ནས་འདུག་ཅིང་། ལུང་པ་འདི་ནི་འཛམ་
གླིང་གི་ལུང་པ་ཟེར་བ་དེ་ཡིན་པའི་ཚུལ་གྱིས་ཕྱོགས་ཚང་མ་ན་དུས་ཚོད་གཅིག་
ལ་མེ་འཁོར་ལྕགས་ལམ་འགའ་ཞིག་ལ་ཆག་སྒྲ་སྒྲོག་པ་མཐོང་ཐུབ་ཀྱི་རེད་ལ། ང་
“ཋེག་ས་སིའི་ཁི་ལིནད་རེད་ཡ།” ཌིན་གྱིས་བཤད། ཁོང་གིས་ཁི་ལིནད་ཀྱི་རླུང་
ཚོ་དེའི་ནང་དུ་བབས་པར་གྱུར།
འཕྲིན་ལས་ཁུངས་དེ་རླུང་འཕྲིན་ནས་གྲག་ཏུ་བཅུག་འདུག སྐར་མ་བཅོ་ལྔ་རེའི་
མཚམས་སུ་དེས་གླུ་གཞས་རེ་གཏོང་བར་བྱེད། དེའི་དུས་ཚོད་ལྷག་མ་རྣམས་ནི་
མཐོ་རིམ་སློབ་གྲྭའི་ཡིག་འབྲེལ་ལམ་ནས་སློབ་སྦྱོང་བྱེད་ཐབས་སྐོར་གྱི་ཚོང་འབྲེལ་
ཁྱབ་བསྒྲགས་རེད། “ལས་རིམ་འདི་ནི་ནུབ་ཁུལ་གྱི་ས་ཆ་ཡོངས་རྫོགས་ལ་བརྒྱུད་
གཏོང་བྱེད་ཀྱི་ཡོད་པ་རེད།" ཌིན་དགའ་སྣང་གིས་སྐད་བརྒྱབ་ནས་བཤད། “ཁོ་རེ།
བཙོན་ཁང་དང་བཅོས་སྒྱུར་སློབ་གྲྭ་རྣམས་སུ་ངས་འདི་ལ་ཉིན་དང་མཚན་བྱས་ཏེ་
མཉན་མྱོང་ཡོད། ང་ཚོ་ཚང་མས་ཡིག་འབྲེལ་བྱས་མྱོང་ཡོད་པ་རེད། གལ་སྲིད་ཁྱེད་
རང་གིས་ཡིག་རྒྱུགས་འཕྲོད་པ་ཡིན་ན། ཁྱེད་རང་ལ་མཐོ་རིམ་སློབ་གྲྭའི་ལག་ཁྱེར་
དེ་སྦྲགས་ཁང་ནས་འབྱོར་གྱི་རེད། དེའི་ངོ་བཤུས་ངོ་མ་རེད། ནུབ་ཁུལ་གྱི་ཕྱུགས་
རྫི་ན་གཞོན་ཚང་མས་དུས་ཚོད་སྔ་ཕྱི་མ་གཏོགས་འདིའི་ཆེད་དུ་ཡིག་འབྲེལ་བྱེད་
ཀྱི་རེད། མི་སུ་ཡིན་ལ་ཁྱད་པར་ཡོད་པ་མ་རེད། འདི་ནི་ཁོང་ཚོས་གོ་ཚད་ཐོས་ཚད་
དེ་རེད། ཁྱེད་གང་དུ་ཡོད་མེད་ལ་ཁྱད་པར་མི་འདུག ཁྱེད་ཀྱིས་ཁ་ལོ་ར་ཌོ་མངའ་
སྡེའི་སི་ཁེར་ལིང་གྲོང་ཁྱེར་དང་། ཝ་ཡོ་མིང་མངའ་སྡེའི་ལ་སི་ཁ་གྲོང་ཁྱེར་ནས་རླུང་
འཕྲིན་ཁ་ཕྱེས་ན། ཁྱེད་ཀྱིས་ཋེག་ས་སི་མངའ་སྡེའི་ཁི་ལིནད། ཋེག་ས་སི་མངའ་
སྡེའི་ཁི་ལིནད་ཐོས་ཡོང་གི་རེད། དེ་ནས་རོལ་དབྱངས་ནི་ཕྱུགས་རྫིའི་གྲོང་གསེབ་
པ་དང་མེག་སི་ཁོའི་རོལ་དབྱངས་རེད་ལ། མཐའ་གཅིག་ཏུ་ལུང་པ་འདིའི་ལོ་རྒྱུས་
ཧྲིལ་པོའི་ནང་གི་སྡུག་ཤོས་དེ་རེད། མི་སུ་གཅིག་གིས་ཀྱང་དེ་ལ་བཅོས་རྒྱུ་གང་ཡང་
མེད་པ་རེད། ཁོང་ཚོ་ལ་རླུང་འཕྲིན་བརྒྱུད་གཏོང་མ་ལག་ཧ་ལས་པའི་ཆེན་པོ་ཞིག་
འདུག ཁོང་ཚོས་ས་ཆ་ཧྲིལ་པོ་ཞིག་བདག་ཏུ་བཟུང་ཡོད་པ་རེད།” ང་ཚོས་ཁི་ལིནད་
ཀྱི་སྤྱིལ་ཁང་རྣམས་ཀྱི་རྒྱབ་ན་ཡོད་པའི་རླུང་འཕྲིན་ལྕགས་སྡོང་རིང་པོ་དེ་མཐོང་
བྱུང་། “ཨོ། ཁོ་རེ། ངས་ཁྱེད་ལ་དོན་དག་རྣམས་བཤད་ཐུབ་ན་ཡ།” ཌིན་གྱིས་སྐད་
བརྒྱབ་ཅིང་ཧ་ལམ་མིག་ཆུ་ཤོར་གྲབས་བྱེད་ཀྱིན་འདུག མིག་གཉིས་ནི་ཧྥི་རི་སི་ཁོ་
གྲོང་ཁྱེར་དང་མཚོ་འགྲམ་ལ་ཕྱོགས་འདུག ང་ཚོ་ས་རུབ་དུས་ཨེལ་ ཕ་སོ་གྲོང་ཁྱེར་
ལ་བསླེབས་ཤིང་སྤྲང་པོ་སྤྲང་ནག་ཡིན། ང་ཚོས་ཡིན་གཅིག་མིན་གཅིག་རྡོ་སྣུམ་
གྱི་ཆེད་དུ་སྒོར་མོ་ཞིག་རག་དགོས་པ་རེད་ལ། གཞན་དུ་ན་ང་ཚོ་རྩ་ནས་སླེབས་ཀྱི་
མ་རེད།
ང་ཚོས་བྱེད་རྒྱུ་ཡོད་ཚད་ཅིག་བྱས་པ་ཡིན། ང་ཚོ་འགྲུལ་བཞུད་ལས་ཁུངས་ལ་
འཚངས་པ་ཡིན། འོན་ཀྱང་དེ་ན་ནུབ་ཕྱོགས་ལ་འགྲོ་མཁན་གཅིག་ཀྱང་མི་འདུག
འགྲུལ་བཞུད་ལས་ཁུངས་ནི་སྣུམ་རིན་མཉམ་སྤྲོད་བྱེད་པའི་འགྲུལ་བཞུད་ཀྱི་ཆེད་
དུ་འགྲོ་ས་དེ་རེད་ལ། ཨ་རིའི་ནུབ་ཕྱོགས་ཀྱི་ས་ཁུལ་འདིར་དེ་ལྟར་བྱེད་པ་ཁྲིམས་
མཐུན་རེད། ཁྲམ་པའི་མི་སྣ་དག་གིས་འགྲུལ་པའི་དོ་སྒམ་རྙིང་གོག་དག་དང་ལྷན་
དུ་སྒུག་བསྡད་འདུག ང་ཚོ་གྷེ་རེ་ཧོནད་སྤྱི་སྤྱོད་རླངས་འཁོར་འབབ་ཚིགས་ལ་ཕྱིན་
ནས་ནུབ་ཕྱོགས་མཚོ་འགྲམ་ལ་སྤྱི་སྤྱོད་རླངས་འཁོར་བསྡད་ནས་འགྲོ་རྒྱུའི་ཚབ་
ལ་སྒོར་མོ་ང་ཚོར་སྤྲོད་མཁན་ཞིག་འགུག་ཨེ་ཐུབ་ལ་བལྟས་པ་ཡིན། ང་ཚོ་ཡང་མི་
སུ་ཡིན་ལ་འདྲི་གཏུགས་བྱ་རྒྱུར་ཡང་ཆེས་ངོ་ཚ་བ་ཞིག་འདུག ང་ཚོ་སྐྱོ་མདོག་གིས་
ཡར་མར་ལ་འཁྱམས་པ་ཡིན། ཕྱི་ལོགས་ནི་གྲང་མོ་རེད། སློབ་གྲྭ་ཆེན་མོའི་བུ་ཞིག་
གིས་མེ་རི་ལུ་ཡི་ཆགས་སྲེད་སློང་བའི་གཟུགས་དེ་ལ་རྔུལ་ཆུ་ཐོན་ཡོང་གི་འདུག་
མོད། འོན་ཀྱང་དེས་ཁྱད་པར་གང་ཡང་བཟོ་གི་མེད་པའི་རྣམ་པ་སྟོན་ཐབས་བྱེད་
ཀྱི་འདུག ཌིན་དང་ངེད་གཉིས་ལ་སྐད་ཆ་དྲིས་བྱུང་མོད་ང་ཚོ་ནི་སྨད་འཚོང་མའི་
བདག་པོ་མིན་པའི་ཐག་གཅོད་བྱས་པ་ཡིན། གློ་བུར་དུ་བཅོས་སྒྱུར་སློབ་གྲྭ་ནས་
ཐོན་ཚར་ཙམ་ཡིན་པའི་བྱིས་པ་ལོ་ཆུང་སྨྱོན་པ་གླེན་པ་ཞིག་ང་ཚོ་ལ་འབྱར་ནས་
བསླེབས་བྱུང་ལ། ཁོང་དང་ཌིན་གཉིས་སྦི་རག་ཅིག་གི་ཆེད་དུ་བརྒྱུགས་ནས་ཕྱིན་
སོང་། “ཕེབས་ཤོག་ཁོ་རེ། མི་ཞིག་གི་མགོ་ལ་གཞུས་ནས་ཁོའི་སྒོར་མོ་ལེན་དུ་འགྲོ་
ཡ།"
“ཁོ་རེ། ང་ཁྱེད་ལ་དགའ།" ཌིན་གྱིས་སྐད་བརྒྱབ། ཁོང་ཚོ་འཚུབ་སེ་ཕྱིན་སོང་།
སྐབས་གཅིག་གི་རིང་ལ་ངས་སེམས་ཁྲལ་བྱས་པ་ཡིན། འོན་ཀྱང་ཌིན་གྱིས་བྱིས་པ་
འདི་དང་མཉམ་དུ་ཨེལ་ ཕ་སོ་གྲོང་ཁྱེར་གྱི་སྲང་ལམ་ལ་རོལ་ནས་སྣང་བ་སྐྱིད་
སྐྱིད་ཁོ་ན་བྱེད་འདོད་འདུག མེ་རི་ལུ་དང་ངེད་གཉིས་ཀྱིས་རླངས་འཁོར་ནས་
བསྒུགས་པ་ཡིན། མོས་ལག་པ་གཉིས་ཀྱིས་ང་ལ་འཁྱུད་བྱུང་། ངས་ལབ་པ་ཡིན།
“དམྱལ་བ། ལུ། ཧྥི་རི་སི་ཁོ་ལ་མ་སླེབས་བར་དུ་སྒུགས་དང་།”
“ང་ལ་ཁྱད་པར་མི་འདུག གང་ལྟར་ཌིན་གྱིས་ང་གཡུག་གི་རེད།"
“ཁྱེད་རང་ཌེན་ཝར་ལ་ག་དུས་འགྲོ་གི་ཡིན།"
“ངས་མི་ཤེས། ངས་ཅི་ཞིག་བྱེད་ཀྱི་ཡོད་པ་ལ་ཁྱད་པར་མི་འདུག ཁྱེད་ང་དང་
མཉམ་དུ་ཤར་ཕྱོགས་ལ་འགྲོ་རུང་ངམ།"
"ང་ཚོས་ཧྥི་རི་སི་ཁོ་གྲོང་ཁྱེར་དུ་སྒོར་མོ་འགའ་འཚོལ་དགོས་འཁེལ་གྱི་རེད།”
“ཁྱེད་ལ་གུང་ཟས་ཚོང་འཁོར་གྱི་དངུལ་གཉེར་གྱི་ལས་ཀ་ཞིག་གང་ནས་ཐོབ་
པ་ངས་ཤེས། ངས་ཟ་ཁང་ཞབས་ཞུ་མ་བྱེད་ཀྱི་ཡིན། ངས་བུ་ལོན་གྱི་ཐོག་ནས་ང་ཚོ་
སྡོད་ཐུབ་སའི་མགྲོན་ཁང་ཞིག་ཤེས་ཀྱི་ཡོད། ང་ཚོ་མཉམ་སྡོད་མཉམ་འགྲོགས་བྱེད།
ཨོ། ང་སྐྱིད་པོ་མི་འདུག"
“ཁྱེད་རང་ག་རེ་ལ་སྐྱིད་པོ་མི་འདུག བུ་གུ"
“ང་ནི་ཡོད་ཚད་ལ་སྐྱིད་པོ་མི་འདུག ཨོ་དམྱལ་བ། ངས་ད་ནི་ཌིན་འདི་འདྲའི་
སྨྱོན་པ་ཞིག་མིན་ན་བསམ་གྱི་འདུག" ཌིན་གད་མོ་འཚེར་འཚེར་གྱིས་ཚུར་ལོག་
ནས་རླངས་འཁོར་ནང་དུ་ལྡིང་སོང་།
“ཁོ་ནི་ཇི་འདྲའི་མི་རྒོད་པོ་ཞིག་རེད། ཨོ་ཧོ། ང་ཁོ་ལ་དགའ་བྱུང་། ངས་ཁོང་དང་
འདྲ་བའི་མི་སྟོང་ཕྲག་མང་པོ་ངོ་ཤེས་ཤིང་། ཁོང་ཅག་ཚང་མ་གཅིག་པ་རེད། ཁོང་
ཅག་གི་སེམས་ནི་ཆུ་ཚོད་འཁོར་ལོ་དང་འདྲ་བར་གཅིག་མཚུངས་ཀྱིས་ལས་ཀ་
བྱེད་ཀྱི་རེད། ཨོ། རྫོགས་མཐའ་མེད་པའི་འཁོར་བའི་ལས། དུས་ཚོད་མི་འདུག དུས་
ཚོད་མི་འདུག ...”" དེ་ནས་ཁོང་གིས་རླངས་འཁོར་སྦར། ཁ་ལོའི་འཁོར་ལོའི་སྟེང་
བསྙེས། ཨེལ་ ཕ་སོ་གྲོང་ཁྱེར་ནས་ལྡིར་སེ་ཐོན་སོང་། "ང་ཚོས་རླངས་འཁོར་སྒུག་
བསྐྱོད་པ་འགའ་ཡར་ལེན་དགོས་འཁེལ་བ་ནི་ཉག་གཅིག་རེད། ང་ཚོས་འགའ་རེ་
ལག་ཏུ་ཡོང་རྒྱུ་རེད་བསམས། ཨོ་ཨོ། འདི་འདི། ལྟོས་ཨ།" ཁོང་གིས་རླངས་འཁོར་བ་
ཞིག་ལ་སྐད་བརྒྱབ་ཅིང་། དེ་བསྐོར་ནས་དཀྱོགས་པ་དང༌། དོ་འདྲེན་རླངས་འཁོར་
ཞིག་ལ་གཡོལ་ནས་གྲོང་ཁྱེར་གྱི་རྒྱུག་ཚད་ལས་བརྒལ་ཏེ་ཚུར་འཁོར། གཙང་པོའི་
ཕར་ངོས་ན་ཧ་དབར་རི་བཟི་གྲོང་ཁྱེར་གྱི་ནོར་བུ་ལྟར་ཁྲ་ལེམ་མེར་ཡོད་པའི་གློག་
འོད་དང༌། སྐྱོ་མདོག་གི་ས་སྐམ་པོ། མེག་སི་ཁོ་རྒྱལ་ཁབ་ཀྱི་ཆི་དབའ་དབའ་མངའ་
སྡེའི་ནོར་བུ་ལྟར་ཁྲ་ལམ་མེར་ཡོད་པའི་སྐར་ཚོགས་རྣམས་འདུག མེ་རི་ལུ་ཡིས་
རྒྱལ་ཁབ་འདིའི་ཡར་མར་དུ་བསྐྱོད་པའི་སྐབས་སུ་ཌིན་ལ་ཇི་ལྟར་བལྟས་པ་དེ་དང་
མཚུངས་པར་རླུང་བུ་ཉམ་ང་བ་ཞིག་དང་བཅས་མོས་གདོང་ནག་གེར་མིག་ཟུར་ནས་
ཌིན་ལ་ལྟ་བཞིན་འདུག དེ་ཡང་མོས་ཁོའི་མགོ་བོ་གཏུབས་ནས་རང་གི་གྱོན་ཆས་
འཇོག་ས་ལ་སྦས་ན་འདོད་པའི་ཚུགས་ཀ་ཞིག་གིས་ལྟ་ཞིང་། མོ་ནི་ཁོང་ལ་ཕྲག་
དོག་དང་འགྱོད་གདུང་ཅན་གྱི་བརྩེ་དུང་ཞིག་ཡོད་པ་དེ་ནི་ཧ་ལས་པའི་ཐོག་ནས་
ཁོང་རང་ཉིད་ཀྱི་ཡིན་ལུགས་དང་མཚུངས་ལ། ཚང་མ་རྩུབ་པོ་དང༌། མཐོང་ཆུང་།
སྨྱོན་པའི་ཕྱོགས་སུ་ཡོད་ལ། མོ་ལ་རྒས་ཤིང་འཁོགས་པའི་འཛུམ་འཇམ་པོ་ཞིག་
ཡོད་མོད། ད་དུང་སྡིག་ཅན་གྱི་ཕྲག་དོག་ཅིག་ཡོད་པ་དེས་ང་ནི་མོ་ལ་སྐྲག་པར་བྱས།
མོས་ཤེས་པའི་བརྩེ་དུང་དེ་ལ་ནི་ནམ་ཡང་འབྲས་བུ་སྨིན་མི་སྲིད། གང་ཡིན་ཟེར་ན་
མོས་ཁོང་གི་ཕོའི་རང་བཞིན་གྱི་སྟངས་འཛིན་དང་འགན་ཁུར་མེད་པའི་བསམ་བློ་
དང་བཅས་པའི་ཁོང་གི་མ་མགལ་ཐུར་དུ་དཔྱངས་པའི་རུས་པའི་གདོང་དེ་ལ་བལྟས་
སྐབས། མོས་ཁོང་ནི་ཆེས་སྨྱོན་པ་ཞིག་ཡིན་པ་ཤེས་པ་རེད། ཌིན་གྱིས་ནི་མེ་རི་ལུ་ནི་
སྨད་འཚོང་མ་ཞིག་ཡིན་པར་རློམ་ཡོད་པ་དང་། ཁོང་གིས་མོ་ནི་སེམས་ཁམས་བརྟན་
པོ་མེད་པའི་རྫུན་བཤད་མཁན་ཞིག་རེད་ཅེས་ང་ལ་ནང་གཏམ་གྱི་ཚུལ་གྱིས་བཤད་
བྱུང་། འོན་ཀྱང་མོས་ཁོ་ལ་ལྟ་སྟངས་འདིའི་ཐོག་ནས་བལྟས་སྐབས་དེ་ནི་བརྩེ་དུང་
ཡང་རེད། དེ་ནས་ཌིན་གྱིས་དེ་མཐོང་སྐབས་ཁོང་གིས་རྟག་ཏུ་རང་གི་མིག་གི་རྫི་མ་
དག་གིས་སྤྲེལ་ལད་འཁྲབ་ཅིང་། སོ་ནི་མུ་ཏིག་བཞིན་དཀར་སེང་ངེ་བ་དང་བཅས་
རང་གི་སྤྲེལ་ལད་རང་བཞིན་གྱི་འཛུམ་རྫུན་མ་དེ་སྟོན་ཅིང་། དེ་ཡང་དུས་ཡུན་ཐུང་
ཙམ་གྱི་སྔོན་དེར་ཁོང་གིས་རང་གི་རྟག་བརྟན་འགྱུར་མེད་ཀྱི་ཁྲོད་ནས་རྨི་ལམ་ཙམ་
ཞིག་རྨི་བཞིན་ཡོད། དེ་ནས་མེ་རི་ལུ་དང་ངེད་གཉིས་གད་མོ་བགད་ཅིང་། ཌིན་གྱིས་
བློ་མི་བདེ་བའི་རྣམ་འགྱུར་ཅི་ཡང་བསྟན་མ་སོང་ལ། གླེན་རྟགས་ཀྱི་དགའ་སྣང་ཆེ་
བའི་འཛུམ་དམུལ་ཆེན་པོ་ཞིག་བསྟན་པ་དེས་ང་ཚོ་ལ་བཤད་པ་ནི། གང་ལྟར་ཡང་
ང་ཚོ་ལ་རང་ཅག་གི་སྣང་བ་སྐྱིད་སྐྱིད་དེ་ཐོབ་ཀྱི་མི་འདུག་གམ་ཅེས་པ་དེ་རེད་ལ།
དེ་ཏག་ཏག་སྣང་བ་སྐྱིད་སྐྱིད་རེད།
ཨེལ་ ཕ་སོ་གྲོང་ཁྱེར་གྱི་ཕྱི་རོལ་ནས་མུན་ནག་ཁྲོད་དུ་ང་ཚོས་གཟུགས་པོ་
བསྐུམས་ནས་བསྡད་པའི་མི་ཆུང་ཆུང་ཞིག་གིས་མཐེ་བོང་ཕྱིར་བསྟན་པ་མཐོང་བྱུང་།
དེ་ནི་ང་ཚོས་རེ་སྒུག་བྱས་པའི་རླངས་འཁོར་སྒུག་བསྐྱོད་པ་རེད། ང་ཚོ་ལམ་ཟུར་ལ་
བུད་ནས་ཁོང་ཡོད་ས་ལ་རྒྱབ་བཤིག་བརྒྱབ། "བྱིས་པ། ཁྱེད་ལ་སྒོར་མོ་ག་ཚོད་ཡོད།"
བྱིས་པ་དེ་ལ་སྒོར་མོ་མི་འདུག་ཅིང་། ཁོ་ནི་ལོ་བཅུ་བདུན་ཙམ་ཡིན་ལ། མདོག་
ཤོར་ཞིང་ཁྱད་མཚར་བ། ལག་པ་ཡ་གཅིག་འཚར་མེད་པའི་ཞ་བོ་ཡིན་པ་དང་དོ་སྒམ་
ཡང་མི་འདུག "ཁོང་བྱིས་པ་བློ་འབབ་ཅིག་མི་འདུག་གམ།" གཟབ་ནན་གྱི་བག་ཚ་
བ་ཞིག་དང་བཅས་ཌིན་ང་ལ་འཁོར་ནས་དེ་ལྟར་བཤད། “གྲོགས་པོ། ཡར་ཤོག ང་
ཚོས་ཁྱེད་འཁྱེར་འགྲོ་གི་ཡིན།" བྱིས་པ་དེས་རང་གི་གོ་སྐབས་མཐོང་བྱུང་། ཁོང་གིས་
བཤད་ན་ཁོང་ལ་ཁ་ལི་ཧྥོར་ནི་ཡ་མངའ་སྡེའི་ཁུ་ལ་རེ་གྲོང་ཁྱེར་དུ་ཨ་ནེ་ཞིག་ཡོད་པ་
དང་། དེས་ཟ་ཆས་ཚོང་ཁང་ཞིག་བདག་ཏུ་བཟུང་ཡོད་ལ། ང་ཚོ་དེ་གར་འབྱོར་མ་
ཐག་ཏུ་ཁོང་གིས་ང་ཚོ་ལ་སྒོར་མོ་འགའ་ཡོད་ཅེས་ཟེར། ཌིན་གད་མོ་དགོད་བཞིན་
བརྒྱུགས་སོང་ལ། དེ་ནི་བྱང་ཁ་རོ་ལི་ན་མངའ་སྡེའི་བྱིས་པ་དེ་དང་ཧ་ཅང་འདྲ་
བོ་འདུག "རེད་ཡ། རེད་ཡ།" ཌིན་གྱིས་སྐད་བརྒྱབ། "ང་ཚོ་ཚང་མ་ལ་ཨ་ནེ་ཡོད་པ་
རེད། ཨོ་རེད། ད་འགྲོ ས་ཕ་གིའི་ལམ་ཁའི་རྒྱུད་དུ་ཡོད་ཚད་ཀྱི་ཟ་ཆས་ཚོང་ཁང་
དང༌། ཨ་ཁུ་དང་ཨ་ནེ་ཚང་མ་ལ་ལྟ་རུ་འགྲོ།" དེ་ནས་ང་ཚོ་ལ་འགྲུལ་པ་གསར་པ་
ཞིག་ཡོད་ཅིང་། ཁོང་ནི་བྱིས་པ་ལོ་ཆུང་བཟང་པོ་ཡིན་པའང་ང་ཚོས་ཤེས་བྱུང༌། ཁོང་
གིས་ཚིག་གཅིག་ཀྱང་བཤད་མ་སོང་ལ། ཁོང་གིས་ང་ཚོ་ལ་ཉན་ནས་བསྡད་སོང་།
སྐར་མ་གཅིག་གི་དུས་ཡུན་རིང་ལ་ཌིན་གྱི་སྐད་ཆ་ལ་མཉན་རྗེས་ཕལ་ཆེར་ཁོང་མི་
སྨྱོན་པ་འགའི་རླངས་འཁོར་དུ་བསྡད་ཡོད་པར་ཡིད་ཆེས་རྙེད་ཡོད་སྙམ། ཁོང་གིས་
བཤད་ན་ཁོང་ནི་ཨ་ལ་བྷ་མ་མངའ་སྡེ་ནས་རང་གི་ཁྱིམ་ཡོད་སའི་ཨོ་རེ་གྷོན་མངའ་
སྡེའི་བར་དུ་རླངས་འཁོར་སྒུག་བསྐྱོད་བྱེད་ཀྱི་ཡོད་ཟེར། ང་ཚོས་ཁོང་གིས་ཨ་ལ་བྷ་
མ་མངའ་སྡེའི་ནང་ཅི་ཞིག་བྱེད་ཀྱིན་ཡོད་མེད་དྲིས་པ་ཡིན།
“ང་ངའི་ཨ་ཁུ་ལ་ལྟ་རུ་ཕྱིན་པ་ཡིན། ཁོང་གིས་ང་ལ་ཤིང་ལས་བཟོ་གྲྭ་ཞིག་ཏུ་
ལས་ཀ་ཡོད་ཅེས་བཤད་བྱུང་མོད་ལས་ཀ་དེ་འགྲུབ་མ་སོང་། དེར་བརྟེན་ང་ཁྱིམ་ལ་
ལོག་འགྲོ་གི་ཡོད།”
"ཁྱིམ་ལ་འགྲོ་གི་ཡོད།” ཌིན་གྱིས་བཤད། "ཁྱིམ་ལ་འགྲོ་གི་ཡོད། ཨོ་རེད། ངས་
ཤེས་ཀྱི་ཡོད། ངས་ཁྱེད་རང་ཁྱིམ་ལ་འཁྱེར་འགྲོ གང་ལྟར་ཡང་ཕ་གི་ཧྥི་རི་སི་ཁོ་གྲོང་
ཁྱེར་བར་དུ།” འོན་ཀྱང་ང་ཚོ་ལ་སྒོར་མོ་གཅིག་ཀྱང་མེད། དེ་ནས་ང་ལ་བསམ་བློ་
འཁོར་བ་ནི་ངས་ཨ་རི་ཛོ་ན་མངའ་སྡེའི་ཁུ་སོན་གྲོང་ཁྱེར་དུ་ཡོད་པའི་གྲོགས་པོ་
རྙིང་པ་ཧལ་ ཧིང་གྷམ་ནས་སྒོར་མོ་ལྔ་བསྐྱི་ཐུབ་ཀྱི་རེད་དྲན་བྱུང་། དེ་མ་ཐག་ཌིན་
གྱིས་དེ་ག་རང་ཐག་ཆོད་པ་ཡིན་ལ་ང་ཚོ་ཁུ་སོན་གྲོང་ཁྱེར་ལ་འགྲོ་གི་ཡིན་ཟེར། ང་
ཚོ་ཕྱིན་པ་ཡིན།
མཚན་མོའི་སྐབས་སུ་ང་ཚོས་ནེའུ་ མེག་སི་ཁོ་མངའ་སྡེའི་ལ་སི་ ཁི་ར་སི་སི་
གྲོང་ཁྱེར་བསྐྱུར་ཅིང་། སྐྱ་རེངས་ཀྱི་སྐབས་སུ་ཨ་རི་ཛོ་ན་མངའ་སྡེ་ལ་འབྱོར་བྱུང་།
ང་གཉིད་མཐུག་པོ་ཞིག་ལས་སད་དུས་མི་ཚང་མ་ལུག་ནང་བཞིན་གཉིད་དུ་ཡུར་བ་
མཐོང་བྱུང་ལ། རླངས་འཁོར་གང་ཞིག་ལ་བཞག་ཡོད་པ་ནི་སུས་ཤེས། དཀོན་མཆོག་
མཁྱེན། གང་ཡིན་ཟེར་ན་རླངས་པས་གཡོགས་པའི་སྒེའུ་ཁུང་ནས་ངས་ཕྱི་རོལ་
མཐོང་ཐུབ་ཀྱི་མི་འདུག ང་རླངས་འཁོར་གྱི་ཕྱི་རོལ་ཏུ་ཐོན་པ་ཡིན། ང་ཚོ་རི་ཚོགས་
ཀྱི་ཁྲོད་ན་འདུག་སྟེ། མཁའ་དབྱིངས་ནས་ཉི་རྩེ་འཆར་བ་དང་། རླུང་ཟིང་སྐྱ་གྲང་མོ།
རི་ངོགས་དམར་པོ། ལུང་པ་དག་གི་ནང་དུ་ལྗང་མདོག་གི་རྩྭ་ཐང་། ཟིལ་བ། གསེར་
མདོག་གི་སྤྲིན་པ་འཕྱོ་བཞིན་པ་བཅས་འདུག་ལ། ས་གཞིའི་ངོས་སུ་རི་ཙིག་གྷོ་ཧྥར་
གྱི་ཁུང་བུ་དང་། ཚེར་མའི་ལྗོན་པ་ཁག་ཋ་སི། མེ་སི་ཁི་ཋི་ཞེས་པའི་སྡོང་པོ་བཅས་
འདུག ད་ནི་ངས་རླངས་འཁོར་བསྐོར་བའི་དུས་ལ་བབས་པ་རེད། ངས་ཌིན་དང་
བྱིས་པ་གཉིས་ཕར་འབུད་རྒྱག་བཏང་ཞིང་། སྣུམ་ཆུད་ཟོས་སུ་མི་འགྲོ་སླད་རླངས་
འཁོར་གྱི་ཐེན་སྒྲིག་ཡོ་ཆས་ནང་དུ་བླངས་ཤིང་། རླངས་འཁོར་གྱི་མེ་བསད་ནས་རི་
ངོགས་ནས་ཐུར་དུ་ཕྱིན། ཐབས་ལམ་འདི་སྤྱད་ནས་ང་ཨ་རི་ཛོ་ན་མངའ་སྡེའི་བྷན་
སོན་གྲོང་ཁྱེར་ལ་ཕྱིན་པ་ཡིན། སྒོར་མོ་བཞིའི་རིན་ཐང་ཅན་གྱི་རོ་ཁོ་རྟགས་ཅན་གྱི་
ཆུ་ཚོད་གོར་མོ་ཞིག་ངའི་སྐྱེས་སྐར་གྱི་ལག་རྟགས་ལ་སྤྲད་པ་དེ་ང་ལ་ཡོད་པ་སེམས་
ལ་འཁོར་བྱུང་། སྣུམ་ལྡུག་ས་ཚིགས་ནས་མི་དེ་ལ་བྷེན་སོན་གྲོང་ཁྱེར་དུ་གཏའ་མ་
ཚོང་ཁང་ཞིག་ཡོད་མེད་ཁོང་གིས་ཨེ་ཤེས་དྲིས་པ་ཡིན། དེ་ནི་སྣུམ་ལྡུག་ས་ཚིགས་
ཀྱི་འཁྲིས་དེ་ག་རང་ལ་འདུག ངས་སྒོ་བརྡུངས་པ་ཡིན་ལ། མི་ཞིག་མལ་ཁྲི་ལས་
ཡར་ལངས་སོང་། དེ་ནས་སྐར་མ་གཅིག་གི་ནང་ཚུད་ལ་ང་ལ་ཆུ་ཚོད་ཀྱི་རིན་སྒོར་
མོ་གཅིག་ཐོབ་བྱུང་། དེ་ནི་སྣུམ་སྒམ་གྱི་ནང་དུ་ཕྱིན་སོང་། ད་ནི་ང་ཚོ་ཋཱ་སོན་གྲོང་
ཁྱེར་བར་དུ་སྣུམ་གྱིས་འདང་པ་ཡོད། འོན་ཀྱང་གློ་བུར་དུ་ཐུང་མདའ་བཏགས་པའི་
ཉེན་རྟོག་དམག་མི་ཆེན་པོ་ཞིག་མངོན་བྱུང་ལ། ངས་རླངས་འཁོར་བསྐོར་ནས་འགྲོ་
གྲབས་བྱེད་ཀྱི་ཡོད་པ་དང་དུས་མཚུངས་སུ་ཁོང་གིས་ངའི་ཁ་ལོ་པའི་ལག་ཁྱེར་ལ་ལྟ་
གི་ཡིན་ཟེར། "རྐུབ་སྟེགས་རྒྱབ་ལ་བསྡད་པའི་མི་དེ་ལ་ལག་ཁྱེར་ཡོད་པ་རེད།" ངས་
དེ་ལྟར་བཤད་པ་ཡིན། ཌིན་དང་མེ་རི་ལུ་གཉིས་ཉལ་ཐུལ་གྱི་འོག་ཏུ་མཉམ་དུ་ཉལ་
ཡོད། ཉེན་རྟོག་པས་ཌིན་ལ་ཕྱི་རོལ་ཏུ་ཐོན་ཞིག་ལབ་སོང་། གློ་བུར་དུ་ཁོང་གིས་མེ་
མདའ་ཕྱིར་བཏོན་ནས་ “ཁྱེད་ཀྱི་ལག་པ་གཉིས་ཡར་རྐྱོངས།" ཞེས་སྐད་བརྒྱབ་སོང་།
"ཉེན་ཏུའུ་པ་[ཉེན་རྟོག་པ་ལགས།]” ཌིན་གྱིས་ཆེས་འགུལ་བསྐྱོད་བྲལ་ཞིང་
གླེན་རྟགས་ཀྱི་གདངས་ཤིག་གིས་དེ་ལྟར་བཤད་པ་ངས་གོ་བྱུང་། "ཉེན་ཏུའུ་པ། ངས་
དོར་མའི་ཁ་ལ་ཐེབ་སྒྲོག་རྒྱག་རྒྱུ་ཙམ་ཞིག་བྱེད་ཀྱི་ཡོད།” ཐ་ན་ཉེན་རྟོག་པ་དེའང་
ཧ་ལམ་གད་མོ་ཤོར་གྲབས་བྱས་སོང་། ཌིན་ཕྱི་ལ་ཐོན་ཞིང་། འདམ་གྱིས་གཡོགས་
ཤིང་གྱོན་པ་ཧྲུལ་པོ། T དབྱིབས་ཅན་གྱི་སྟོད་གོས་གོན་པ། གྲོད་པ་ཕུར་ཕུར་བྱེད་པ།
དམོད་ཚིག་འབོར་བ། ཁོང་གི་ཁ་ལོའི་ལག་ཁྱེར་དང་རླངས་འཁོར་གྱི་ཡིག་ཆ་རྣམས་
འཚོལ་ཕྱིར་ཕྱོགས་གང་ས་གང་ལ་འཚོལ་བ་བཅས་བྱེད་ཀྱི་འདུག ཉེན་རྟོག་པས་
ང་ཚོའི་རླངས་འཁོར་རྒྱབ་ཀྱི་དོ་སྒམ་བསྔོགས་སོང་། ཡིག་ཆ་ཚང་མ་ཏག་ཏག་རེད།
“ངས་ལྟ་རྟོག་ཙམ་བྱེད་ཀྱི་ཡོད།” ཁོང་གིས་གད་མོ་འཚེར་འཚེར་བྱེད་བཞིན་
དེ་སྐད་དུ་བརྗོད། “ད་ཁྱེད་རང་འགྲོ་ན་འགྲིག ངོ་མ་བཤད་ན་བྷེན་སོན་ནི་གྲོང་སྡུག་
ག་ཞིག་མིན། གལ་སྲིད་ཁྱེད་ཅག་གིས་ཞོགས་ཇ་འདིར་ཟས་ན་ཁྱེད་རང་ཚོ་དེ་ལ་
དགའ་བོ་ཡོང་སྲིད་ཀྱི་རེད།”
"ལགས་སོ།། ལགས་སོ།། ལགས་སོ།།" ཌིན་གྱིས་ཁོ་ལ་མཐའ་གཅིག་ཏུ་སྣང་མེད་
ཀྱིས་དེ་སྐད་བརྗོད་ཅིང་། དེ་ནས་རླངས་འཁོར་བསྐོར་ཏེ་ཕྱིན་སོང་། ང་ཚོ་ཚང་མས་
བློ་བདེ་བའི་དབུགས་རིང་བླངས་པ་ཡིན། གསར་བུའི་ཤོག་ཁག་དག་གིས་ལག་ན་
སྐར་མ་གཅིག་ཀྱང་མེད་པར་རླངས་འཁོར་གསར་པ་རྣམས་ཀྱི་ནང་ནས་ཡོང་ཞིང་།
ཆུ་ཚོད་རྣམས་གཏའ་མའི་ཚོང་བརྗེ་བྱེད་སྐབས་ཉེན་རྟོག་པ་རྣམས་ལ་དོགས་པ་ཡོང་
གི་ཡོད་པ་རེད། “ཨོ། ཁོང་ཚོས་རྟག་པར་ཇུས་གཏོགས་བྱེད་ཀྱི་ཡོད་པ་རེད།” ཌིན་
གྱིས་བཤད། "འོན་ཀྱང་ཁོང་ནི་ཝར་ཇིན་ནི་ཡ་མངའ་སྡེའི་ནང་གི་ཙི་ཙི་དེ་ལས་ཧ་
ཅང་བཟང་བ་ཞིག་རེད། ཁོང་ཚོས་གསར་འགྱུར་གྱི་མགོ་བརྗོད་དུ་འབྲི་འོས་པའི་
འཛིན་བཟུང་དེ་འདྲ་བྱེད་ཐབས་བྱེད་ཀྱི་རེད། ཁོང་ཚོས་རླངས་འཁོར་འགྲོ་ཚད་
ཚང་མ་ཆི་ཁ་གོ་གྲོང་ཁྱེར་གྱི་ཇག་ཚོགས་ཆེན་པོ་ཞིག་རེད་བསམས་ཀྱི་ཡོད་པ་རེད།
ཁོང་ཚོ་ལ་ལས་ཀ་གཞན་བྱེད་རྒྱུ་ཅི་ཡང་མེད་པ་རེད།” ང་ཚོས་ཁུ་སོན་གྲོང་ཁྱེར་
ལ་རླངས་འཁོར་བསྐོར།
ཁུ་སོན་ནི་ཤིང་སྡོང་མེ་སི་ཁི་ཋི་ཅན་གྱི་ཡིད་དུ་འོང་བའི་ལུང་པ་ཞིག་གི་གཙང་
འགྲམ་དུ་ཆགས་ཡོད་ཅིང་། ཐོད་དུ་གངས་ཀྱིས་གཡོགས་པའི་ཁ་ཋ་ལི་ན་རི་རྒྱུད་
ཡོད། གྲོང་ཁྱེར་དེ་ནི་འཛུགས་སྐྲུན་གྱི་ལས་ཀ་མང་པོ་ཡོད་ས་ཞིག་རེད་ལ། མི་རྣམས་
ནི་འཕྲལ་ཡུན་ཙམ་ལ་སྡོད་པའི་མི་རྒོད་པོ་འདོད་རྔམས་ཅན། བྲེལ་བ་འཚུབ་འཚུབ།
མཚན་མཐུན་འཁྲིག་སྤྱོད་པ་བཅས་ཡིན་པ་དང་། ད་དུང་གྱོན་པ་སྐམ་སའི་ཐག་
གདང་དང་། རླངས་འཁོར་གྱི་འདྲུད་འཁོར་མང་ཞིང་། བསྒྲགས་ཡིག་གི་དར་
དཔྱངས་དང་བཅས་པའི་གྲོང་ཁྱེར་དཀྱིལ་གྱི་སྲང་ལམ་དག་ནི་འཚང་ཁ་ཤིག་ཤིག་
རེད། དེ་དག་ཚང་མ་བསྡོམས་ཡོང་དུས་ཁ་ལི་ཧྥོར་ནི་ཡ་མངའ་སྡེ་དང་ཧ་ཅང་འདྲ་
བོ་འདུག ཧིང་གྷམ་བསྡད་ཡོད་སའི་ཧྥོརད་ ལའོ་ཝེལ་ལམ་ཁ་ནི་བྱེ་ཐང་ལེབ་མོའི་
ཁྲོད་དུ་ཡིད་དུ་འོང་བའི་གཙང་འགྲམ་གྱི་ནགས་ཚལ་རྒྱུད་དུ་ཕར་དཀྱོགས་ཡོད།
ང་ཚོས་ཧིང་གྷམ་རང་ཉིད་ལྷས་ར་ན་བསམ་གཞིགས་ཁྲོད་ལྷུང་ནས་བསྡད་པ་
མཐོང་བྱུང་། ཁོང་ནི་རྩོམ་པ་པོ་ཞིག་ཡིན་ལ། ཁོང་གིས་ཞི་འཇམ་གྱི་ངང་ནས་རང་
གི་དེབ་འབྲི་ཆེད་ཨ་རི་ཛོ་ན་མངའ་སྡེ་ལ་ཡོང་ཡོད་པ་རེད། ཁོང་ནི་གཟུགས་རིང་
ཞིང་གོབ་ལ་ངོ་ཚ་སླ་བའི་བཞད་གད་སྨྲ་མཁན་ཞིག་ཡིན་ལ། ཁོང་གིས་ཁ་ཕར་
འཁོར་ནས་ཁྱེད་ལ་ཤབ་ཤུབ་ཅིག་འཆད་ཅིང་། དུས་རྒྱུན་ནས་དགོད་འཆོར་བའི་
དོན་ཞིག་བཤད་ཡོང་གི་རེད། ཁོང་གི་ཆུང་མ་དང་བྱིས་པ་གཉིས་ཀྱང་ཁོང་དང་
ལྷན་དུ་འདམ་གྱིས་བཟོས་པའི་ཁང་པ་དེར་ཡོད་ཅིང་། དེ་ནི་ཨ་རིའི་གདོད་མའི་མི་
རིགས་ཡིན་པའི་རང་གི་ཕ་ཚབ་དེས་བརྒྱབ་པའི་ཁང་ཆུང་ཞིག་རེད། ཁོང་གི་ཨ་
མ་ནི་ལྷས་རའི་ཕར་ཕྱོགས་དེར་མོ་རང་རང་གི་ཁང་པར་བསྡད་ཡོད་པ་རེད། མོ་ནི་
རྫ་མ་བཟོ་རྒྱུ་དང༌། ཕྲེང་རྒྱན་བསྟར་རྒྱུ། དེབ་ཀློག་རྒྱུ་བཅས་ལ་དགའ་སྣང་ཅན་གྱི་
ཨ་མེ་རི་ཀའི་བུད་མེད་ཅིག་རེད། ཧིང་གྷམ་གྱིས་ནེའུ་ཡོག་ནས་བཏང་བའི་ཡི་གེ་
རྣམས་བརྒྱུད་ནས་ཌིན་གྱི་སྐོར་གོ་ཡོད་པ་རེད། ང་ཚོ་ནི་སྤྲིན་གྱི་ཚོགས་ཤིག་དང་
མཚུངས་པར་ཁོང་གི་སྟེང་དུ་མར་བབས་ཡོང་བ་རེད་ལ། མཐའ་ན་སྒུག་བསྐྱོད་པ་
ཞ་བོ་ཨེལ་ཧྥ་རད་དང་བཅས་པའི་ང་ཚོ་ཚང་མ་ལྟོགས་བསྡད་ཡོད། བྱེ་ཐང་གི་རླུང་
བུ་ཧ་ཅང་གྲང་མོ་དེའི་ཁྲོད་དུ་ཧིང་གྷམ་གྱིས་བསླས་གོས་སྟོད་ཐུང་ཞིག་གོན་ཅིང་ར་
ཙེ་ཞིག་འཐེན་བཞིན་འདུག ཁོང་གི་ཨ་མ་ཕྱིར་བསླེབས་ནས་ང་ཚོ་མོའི་ཐབ་ཚང་
དུ་ཟས་ལ་རོལ་ཆེད་མགྲོན་འབོད་བྱས་སོང་། ང་ཚོས་སླ་ང་ཆེན་པོ་ཞིག་གི་ནང་དུ་
ཐུག་པ་བསྐོལ་བ་ཡིན།
དེ་ནས་ང་ཚོས་ལམ་བཞི་མདོ་ཞིག་གི་ཆང་ཚོང་ཁང་ཞིག་ལ་རླངས་འཁོར་
བསྐོར་ཅིང་། དེར་ཧིང་གྷམ་གྱིས་དངུལ་འཛིན་ཞིག་སྒོར་མོ་ལྔ་ཡི་དངུལ་རྐྱང་དུ་
བསྒྱུར་ཏེ་སྒོར་མོ་ངའི་ལག་ཏུ་བཞག་བྱུང་།
གྱེས་ཁའི་བདེ་མོ་ཐུང་ཐུང་བཞག་པ་ཡིན། “འདི་ནི་ངེས་པར་དུ་དགའ་བ་སྐྱེས་
པ་ཞིག་བྱུང་།” ཧིང་གྷམ་ཁ་ཕར་འཁོར་ནས་དེ་སྐད་བརྗོད། ཤིང་སྡོང་འགའ་ཞིག་གི་
རྒྱབ་དང་བྱེ་མའི་ཕ་རོལ་ན་འགྲུལ་ཁང་ཞིག་གི་སྒོ་རྟགས་ནེ་འོན་གློག་དབྱུག་ཆེན་པོ་
ཞིག་དམར་ཆིལ་ལེར་འབར། ཧིང་གྷམ་རྩོམ་བྲིས་ནས་ཐང་ཆད་པའི་སྐབས་སུ་དུས་
རྒྱུན་སྦི་རག་ཅིག་འཐུང་ཕྱིར་ས་དེར་འགྲོ་བ་རེད། ཁོང་ནི་ཧ་ཅང་ཁེར་རྐྱང་རེད་ལ།
ནེའུ་ཡོག་ལ་ལོག་འདོད་སྐྱེས་འདུག ང་ཚོས་མུན་ནག་གི་ཁྲོད་དུ་ཕར་རླངས་འཁོར་
བསྐོར་ཏེ་བསྐྱོད་རིམ་བཞིན་ཁོང་གི་རིང་བའི་བེམ་གཟུགས་དེ་ཡལ་བར་གྱུར་བ་ལ་
ལྟ་རྒྱུ་ནི་ཡིད་སྐྱོ་བ་ཞིག་རེད། དེ་ནི་ནེའུ་ཡོག་དང་། ནེའུ་ ཨོར་ལེན་སི་གྲོང་ཁྱེར་ནང་
གི་བེམ་གཟུགས་གཞན་རྣམས་དང་མཚུངས་པ་ཙམ་སྟེ། ཁོང་ཅག་ནི་རྒྱ་ཆེ་བའི་ནམ་
མཁའི་འོག་ཏུ་ཤེས་མེད་ཚོར་མེད་ཀྱིས་ལངས་ཡོད་ཅིང་། ཁོང་ཅག་གི་སྐོར་གྱི་ཡོད་
ཚད་ནི་ཆུ་ལ་ཐིམ་ཟིན་པ་རེད། གང་དུ་འགྲོ ཅི་ཞིག་བྱེད། ཅིའི་ཕྱིར་བྱེད། དེ་ནས་
གཉིད་དུ་ཡུར། འོན་ཀྱང་གླེན་པའི་ཤོག་ཁག་འདི་ནི་མདུན་ཕྱོགས་སུ་བསྙེས་ཡོད།

ལེའུ་དགུ་པ།

ཋ་སོན་གྲོང་ཁྱེར་གྱི་ཕྱི་རོལ་ཏུ་ང་ཚོས་མུན་ནག་ཁྲོད་ཀྱི་ལམ་ཁ་དེ་རུ་རླངས་འཁོར་
སྒུག་བསྐྱོད་པ་གཞན་ཞིག་མཐོང་། མི་འདི་ནི་ཁ་ལི་ཧྥོར་ནི་ཡ་མངའ་སྡེའི་བྷེ་ཁར་
སི་ཧྥིལད་གྲོང་ཁྱེར་ནས་ཡིན་པའི་ཨོག་ལ་ཧོ་མ་བ་ཞིག་རེད། ཁོང་གིས་རང་གི་སྒྲུང་
བཤད་བྱུང་། "དམྱལ་བ་ལས་ངན། ང་ནི་འགྲུལ་བཞུད་ལས་ཁུངས་ཀྱི་རླངས་འཁོར་
དང་ཆབས་ཅིག་བྷེ་ཁར་སི་ཧྥིལད་ནས་ཐོན་པ་ཡིན་ལ། རླངས་འཁོར་གཞན་ཞིག་
གི་དོ་སྒམ་དུ་ངའི་རོལ་ཆ་གྷི་ཋར་བཞག་པ་ཡིན། དེ་དག་ཁྱོན་ནས་བསླེབས་མ་སོང་།
གྷི་ཋར་དང་ཕྱུགས་རྫིའི་གྲོགས་པོ་དེ་ཚོ་བསླེབས་མ་སོང་། ཁྱེད་ཀྱིས་ཨེ་ཤེས། ང་ནི་
རོལ་ཆ་བ་ཞིག་ཡིན་ལ། རོལ་དབྱངས་པ་ཇོན་ནི་ མག་ཁའོ་ཡི་“འཁན་པའི་ཁྲོད་ཀྱི་
ཕོ་གསར་རྣམས་”ཞེས་པའི་རོལ་དབྱངས་ཚོགས་པ་དང་ལྷན་དུ་རྩེ་ཕྱིར་ཨ་རི་ཛོ་
ན་མངའ་སྡེ་ལ་འགྲོ་གི་ཡོད། ཨོ་རེད། དམྱལ་བ། འདིར་ང་ནི་ཨ་རི་ཛོ་ན་མངའ་སྡེ་
ན་ཡོད་ཅིང་སྤྲང་པོ་སྤྲང་ནག་ཡིན། ང་རང་གི་རོལ་ཆ་གྷི་ཋར་དེ་བརྐུས་པ་རེད། བུ་
ཁྱེད་ཚོས་ང་སླར་ཡང་བྷེ་ཁར་སི་ཧྥིལད་ལ་འཁྱེར་དང་། ངས་ངའི་སྤུན་ལས་སྒོར་
མོ་བླངས་ཡོང་། ཁྱེད་ཅག་ལ་སྒོར་མོ་ག་ཚོད་དགོས།” ང་ཚོས་ནི་བྷེ་ཁར་སི་ཧྥིལད་
ནས་ཧྥི་རི་སི་ཁོ་གྲོང་ཁྱེར་ལ་འདང་ཙམ་གྱི་སྣུམ་འདོད་ཅིང་དེ་ནི་སྒོར་མོ་གསུམ་
ཙམ་རེད། ད་ནི་རླངས་འཁོར་དུ་ང་ཚོ་མི་ལྔ་ཡོད། “དགོང་དྲོ་བདེ་ལེགས། ལྕམ་སྐུ་
ལགས།”" ཁོང་གིས་མེ་རི་ལུ་ལ་རང་གི་ཞྭ་མོ་བཀྱགས་ཙམ་བྱས་ཏེ་དེ་སྐད་བརྗོད། དེ་
ནས་ང་ཚོ་ཐོན་པ་ཡིན།
མཚན་མོའི་དཀྱིལ་ལ་རི་ངོགས་ཀྱི་ལམ་ཞིག་ཏུ་ང་ཚོ་ནི་གཤམ་དུ་ཡོད་པའི་
ཕམ་ སི་ཕི་རིང་སི་གྲོང་ཁྱེར་གྱི་གློག་འོད་ཀྱི་སྟེང་ཐོད་ན་ཡོད་ཅིང་། སྐྱ་རེངས་ཀྱི་
སྐབས་སུ་ཁ་བས་གཡོགས་པའི་ལ་ཆེན་པོ་རྣམས་ཀྱི་ཁྲོད་དུ་ང་ཚོས་མོ་ཧ་ཝེ་བྱེ་ཐང་
གི་ཕྱོགས་ལ་ངལ་བས་བགྲོད་པ་ཡིན། དེ་ནི་རླབས་ཆེ་བའི་ལ་ཆེན་པོ་ཋི་ཧ་ཆ་བི་ཞེས་
པ་དེར་འཛུལ་ས་རེད། ཨོག་ལ་ཧོ་མ་བ་དེ་གཉིད་ལས་སད་ཅིང་དགོད་སློང་བའི་
སྒྲུང་རིགས་བཤད་བྱུང་ལ། ཨེལ་ཧྥ་རད་ཤ་ཚ་ཆུང་ཆུང་དེ་གད་མོ་ཤོར་ནས་བསྡད་
འདུག ཨོག་ལ་ཧོ་མ་བ་དེས་བཤད་ན། ཁོང་གིས་མི་ཞིག་ངོ་ཤེས་ཟེར་ཞིང་། མི་
དེས་རང་གི་སྐྱེས་དམན་གྱིས་ཁོ་ལ་མེ་མདའ་བརྒྱབ་པ་དེ་བརྗེད་པར་བྱས་ཏེ་མོ་རང་
བཙོན་ཁང་ནས་ཕྱིར་བཏོན་ཅིང་། དེ་ཡང་ཐེངས་གཉིས་པར་ཁོ་ལ་མེ་མདའ་བརྒྱབ་
པ་ཁོ་ནའི་རྒྱུ་རུ་གྱུར་བ་རེད་ཟེར། ཁོང་གིས་སྒྲུང་འདི་ང་ཚོ་ལ་བཤད་དུས་ང་ཚོས་
བུད་མེད་ཀྱི་བཙོན་ཁང་ཞིག་བསྐྱུར་ནས་འགྲོ་བཞིན་ཡོད། མདུན་གྱི་ཡར་ངོས་ན་
ཋི་ཧ་ཆ་བི་ལ་ཆེན་དེ་གྱེན་ལ་འཐེན་འདུག ཌིན་གྱིས་ཁ་ལོའི་འཁོར་ལོ་བཟུང་སྟེ་
ང་ཚོ་ཐད་ཀར་མཐོ་སྒང་སྟེ་འཛམ་གླིང་གི་སྟེང་ཐོག་ཏུ་བསྐྱལ་བྱུང་། ལུང་ཤུར་
ནས་ང་ཚོས་ཨར་འདམ་གྱི་བཟོ་གྲྭ་མདོག་ངན་ཆེན་པོ་ཞིག་བསྐྱུར་ཏེ་ཕྱིན་པ་ཡིན།
དེ་ནས་ང་ཚོ་ཐུར་དུ་འབབ་མགོ་བརྩམས། ཌིན་གྱིས་སྣུམ་སྤྱོད་མཚམས་བཞག་ཅིང་།
རླངས་འཁོར་གྱི་འཐེན་སྒྲིག་ཡོ་ཆས་ཁི་ལ་ཆི་ཞེས་པ་ནང་དུ་བླངས། ལམ་ཁའི་
དཀྱོགས་གཟུར་མོ་རེ་རེ་ལ་འབད་ཀྱིས་བསྐྱོད། རླངས་འཁོར་གཞན་རྣམས་བསྐྱུར།
སྣུམ་སྒོའི་རྐང་གདན་གྱི་བེད་སྤྱོད་མེད་པའི་ངང་ནས་རླངས་འཁོར་བསྐོར་ཐབས་
ཡོད་ཚད་སྤྱད། ངས་དམ་དུ་འཇུས། མཚམས་རེར་ལམ་ཁ་དེ་གྱེན་དུ་ཅུང་ཟད་རེ་
འགྲོ་ཞིང་། ཁོང་གིས་རླངས་འཁོར་གྱི་འགུལ་ཤུགས་ཉག་གཅིག་ལ་བརྟེན་ནས་སྒྲ་
རྩ་ནས་མེད་པའི་ཐོག་ནས་རླངས་འཁོར་གཞན་རྣམས་བསྐྱུར་ལ་ཁད་པ་བྱེད། ཁོང་
གིས་གྲགས་ཅན་གྱི་ལ་ཆེན་ཞིག་གི་བཟང་ངན་ཡོད་ཚད་ཤེས། སའི་གོ་ལའི་མཐིལ་
ལ་ཁ་བསྟན་པའི་རྡོ་རྩིག་དམའ་མོ་དེ་བསྐོར་ནས་ Uདཀྱོགས་ཤིག་གཡོན་ཕྱོགས་ལ་
བྱེད་པའི་དུས་ལ་སླེབས་ཚེ། ཁོང་གིས་རང་གི་ཆེས་གཡོན་ཕྱོགས་ལ་བསྙེས་པ་ཙམ་
ཞིག་བྱེད་ཅིང་། ལག་པ་དམ་པོར་འཇུས་ཏེ་རླངས་འཁོར་ཡང་དེ་ལྟར་འགྲོ་བར་བྱེད་
ཅིང་། དེ་ནས་དཀྱོགས་དེ་གཡས་ཕྱོགས་སུ་འཁྱོགས་ནས་ཡོད་ཚེ། ལག་པ་གཡོན་
པའི་ངོས་སུ་གཡང་གཟར་ཡོད་ཅིང་། ཁོང་གཡས་ངོས་སུ་ཆེས་ཡོན་པར་བྱེད་ཅིང་།
མེ་རི་ལུ་དང་ངེད་གཉིས་ཀྱང་ཁོང་དང་ལྷན་དུ་ཡོན་པར་བྱེད་དུ་འཇུག འདི་ལྟར་
བྱས་ནས་ང་ཚོ་ཡར་ལྡིང་བཞིན་དང་མར་རྡེབ་བྱེད་བཞིན་སན་ ཝ་ཁིན་ལུང་པའི་
ནང་དུ་བབས། ལུང་པ་དེ་ནི་འོག་ཏུ་མེལ་ལེ་གཅིག་གི་མཚམས་ན་ཡོད་ཅིང་། ཧ་
ལམ་ཁ་ལི་ཧྥོར་ནི་ཡ་མངའ་སྡེའི་གཏིང་ཞབས་འདྲ་བོ་དེ་ཡིན་ཅིང་། ང་ཚོ་ཡོད་སའི་
གནམ་གྱི་ཆ་སྟེགས་འདི་ནས་མར་བལྟས་ན་ལྗང་ཞིང་ཡ་མཚན་པ་ཞིག་རེད། ང་
ཚོས་མེལ་ལེ་སུམ་ཅུའི་རིང་ལ་སྣུམ་གཏན་ནས་མ་བཀོལ་བར་ཡོང་བ་རེད།
གློ་བུར་དུ་ང་ཚོ་ཚང་མ་དགའ་སྣང་གིས་ཁེངས། ང་ཚོ་བྷེ་ཁར་སི་ཧྥིལད་གྲོང་
ཁྱེར་གྱི་མཚམས་ལ་འབྱོར་དུས་ཌིན་གྱིས་ཁོང་གིས་གྲོང་ཁྱེར་དེའི་སྐོར་ལ་ཤེས་ཚད་
ང་ལ་བཤད་འདོད་བྱས་བྱུང་། ཁོང་གིས་ཁོང་སྡོད་སའི་གནས་ཚང་གི་ཁང་པ་དང་།
མེ་འཁོར་ལྕགས་ལམ་གྱི་འགྲུལ་ཁང་། པོལ་ཁང་། དགོང་ཟས་ཁང་། རྒུན་འབྲུམ་གྱི་
ཆེད་དུ་མེ་འཁོར་ཨ་མ་ལས་མཆོང་ཡུལ་གྱི་མེ་འཁོར་ཟུར་ལམ། ཁོང་གིས་ཁ་ལག་
ཟོས་སའི་རྒྱ་མིའི་ཟ་ཁང་རྣམས། ཁོང་བུ་མོ་རྣམས་ལ་ཐུག་སའི་སྤྱི་གླིང་གི་སྡོད་
སྟེགས་རྣམས། ད་དུང་ཁོང་ཚོད་ཚོད་ལ་སྒུག་བཞིན་བསྡད་ནས་བསྡད་སའི་ས་ཆ་
འགའ་ཞིག་བཅས་ང་ལ་བསྟན་བྱུང་། ཌིན་གྱི་ཁ་ལི་ཧྥོར་ནི་ཡ་ནི་རྩུབ་ཅིང་རྔུལ་
ཆུ་ཅན། གལ་ཆེན་པོ། བྱིའུ་རྣམས་དང་འདྲ་བར། ཁེར་རྐྱང་པ་དང་ཤོར་མ། ཚུལ་
མཐུན་མིན་པའི་བརྩེ་དུང་པ་ལྷན་ཅིག་ཏུ་འཛོམས་པའི་ཡུལ། དེ་ནས་ཡུལ་གང་
དུ་ཡིན་ཡང་མི་རྣམས་ནི་གང་ལྟར་ཡང་སེམས་ཁོང་དུ་ཆུད་པ་དང་། རྫིག་པོ། གློག་
བརྙན་འཁྲབ་མཁན་གྱི་གོ་ས་ཤོར་བ་དག་དང་མཚུངས་ས་དེ་རེད། “ཁོ་རེ། སྨན་
ཚོང་ཁང་མདུན་གྱི་རྐུབ་སྟེགས་དེ་ག་རང་གི་ཐོག་ནས་ངས་ཆུ་ཚོད་མང་པོ་བསྐྱལ་
བ་ཡིན།” ཁོང་གིས་ཡོད་ཚད་དྲན་ཡོད་དེ། ཏ་སེའི་ཤོག་བྱང་རྩེད་མོ་རེ་རེ་ནས་དང་།
བུད་མེད་རེ་རེ་ནས། སྐྱོ་བའི་མཚན་མོ་རེ་རེ་ནས་དྲན། དེ་ནས་གློ་བུར་དུ་ང་ཚོས་
༡༩༤༧ ལོའི་ཟླ་བ་བཅུ་པའི་ནང་ཁེར་རེ་དང་ངེད་གཉིས་ཟླ་འོད་འོག་ཏུ་སྤྲང་པོའི་
ཤིང་སྒམ་སྟེང་བསྡད་ཅིང་རྒུན་ཆང་འཐུང་སའི་ལྕགས་ལམ་ར་སྐོར་ནང་གི་ས་
ཆ་དེ་བསྐྱུར་བཞིན་འདུག དེ་ནས་ངས་ཁོང་ལ་དེ་བཤད་རྩིས་བྱས། འོན་ཀྱང་ཁོང་
ཧ་ཅང་དགའ་དྲགས་ནས་འདུག "འདི་ནི་ཌན་ཁེལ་དང་ངེད་གཉིས་ཀྱིས། ཟ་ཁང་
ཞབས་ཞུ་མ་དངོས་གནས་མཛེས་མ་ཞིག་ལ་འགྲིག་ཐབས་བྱེད་བཞིན་སྔ་དྲོ་ཧྲིལ་
པོ་ཞིག་ལ་སྦི་རག་འཐུང་ནས་བསྐྱལ་ས་དེ་རེད། མོ་རང་ཝ་ཚོན་ཝིལ་ནས་རེད།
ཨོ། མ་རེད། ཋེ་རེ་སི་ནས་རེད། རེད། ཋེ་རེ་སི་ནས་རེད། དེ་ནས་མོའི་མིང་ལ་ཨེ་སི་མེ་
རེལ་ཌ་ཟེར། ཨོ། དེ་འདྲ་ཞིག་རེད། ཁོ་རེ།” མེ་རི་ལུ་ཡིས་མོ་རང་ཧྥི་རི་སི་ཁོ་གྲོང་ཁྱེར་
དུ་འབྱོར་མ་ཐག་ཏུ་ཅི་ཞིག་བྱེད་རྒྱུ་ཡིན་པའི་འཆར་གཞི་བཟོ་བཞིན་འདུག ཨེལ་ཧྥ་
རད་ཀྱིས་བཤད་ན་ཡ་གི་ཁུ་ལེ་རེ་གྲོང་ཁྱེར་ལ་འབྱོར་དུས་ཁོང་གི་ཨ་ནེས་ཁོང་ལ་
སྒོར་མོ་འབེལ་པོ་སྤྲོད་ཀྱི་རེད་ཟེར། ཨོག་ལ་ཧོ་མ་བས་ང་ཚོ་གྲོང་ཁྱེར་ཕྱི་ལོགས་ཀྱི་
སྡོད་ཁང་གི་ནང་གི་རང་གི་སྤུན་ཡོད་ས་ལ་འཁྲིད་བྱུང་།
ཉིན་གུང་ལ་བསླེབས་དུས་ང་ཚོ་རྒྱ་སེ་མེ་ཏོག་གིས་གཡོགས་པའི་སྤྱིལ་ཁང་
ཆུང་ཆུང་ཞིག་གི་མདུན་ལ་འབྱོར། ཨོག་ལ་ཧོ་མ་བ་དེ་ནང་དུ་ཕྱིན་ནས་བུད་མེད་
འགའ་དང་ལྷན་དུ་སྐད་ཆ་བཤད། ང་ཚོ་སྐར་མ་བཅོ་ལྔའི་རིང་ལ་སྒུག "མི་འདི་ལ་
ང་ལ་ཡོད་པ་ལས་ལྷག་པའི་སྒོར་མོ་ཞིག་ཡོད་ཀྱི་མ་རེད་ཅེས་ང་ལ་བསམ་བློ་འཁོར་
མགོ་ཚུགས་སོང་།” ཌིན་གྱིས་དེ་སྐད་བརྗོད། “ང་ཚོ་ལ་མགོ་འཁོར་ས་མང་བ་ཞིག་
ཐོབ་པ་རེད། གླེན་པ་ཞིག་དང་འདྲ་བའི་གཡོལ་ཐབས་དེའི་རྗེས་སུ་ཕལ་ཆེར་མི་འདི་
ལ་སྐར་མ་གཅིག་སྤྲོད་མཁན་གྱི་ཁྱིམ་མི་སུ་ཡང་ཡོད་ཀྱི་མ་རེད།” ཨོག་ལ་ཧོ་མ་བ་
དེ་ངོ་གནོངས་ནས་ལོག་བྱུང་ལ་ང་ཚོ་གྲོང་ཁྱེར་དུ་འཁྲིད་སོང་།
"དམྱལ་བ་ལས་ངན། ངས་སྤུན་དེ་རྙེད་ན་བསམ་གྱི་འདུག" ཁོང་གིས་འདྲི་
བརྩད་བྱས་སོང་། ཁོང་གིས་ཕལ་ཆེར་ཁོང་ནི་ང་ཚོའི་བཙོན་པ་ཡིན་པ་ཚོར་ཡོད་
ཀྱི་རེད། མཐར་ང་ཚོ་བག་ལེབ་བསྲེགས་ཁང་ཆེན་པོ་ཞིག་ལ་ཕྱིན་པ་ཡིན། ཨོག་
ལ་ཧོ་མ་བ་དེ་རང་གི་སྤུན་དང་ལྷན་དུ་ཕྱིར་ཐོན་བྱུང་ལ། སྤུན་དེས་ལས་ཀའི་ལྭ་བ་
ཞིག་གོན་འདུག་ཅིང་། ཕར་བལྟས་ཚོད་ལ་ནང་ལོགས་ཀྱི་དོ་འདྲེན་རླངས་འཁོར་
གྱི་ཞིག་གསོ་བ་ཞིག་ཡིན་པ་འདྲ། ཁོང་གིས་སྐར་མ་འགའི་རིང་ལ་ཁོང་གི་སྤུན་
དང་སྐད་ཆ་བཤད་སོང་། ང་ཚོས་རླངས་འཁོར་ནང་ནས་བསྒུགས་པ་ཡིན། ཨོག་
ལ་ཧོ་མ་བ་དེས་རང་གི་སྤུན་མཆེད་ཚང་མ་ལ་རང་གི་འགྲུལ་བཞུད་ཀྱི་སྐོར་དང་།
རང་གི་རོལ་ཆ་གྷི་ཋར་བརླག་པའི་སྐོར་བཤད་ཀྱིན་འདུག འོན་ཀྱང་ཁོང་ལ་སྒོར་
མོ་རག་འདུག ཁོང་གིས་ང་ཚོ་ལ་སྒོར་མོ་སྤྲད་བྱུང་ལ། དེ་ནས་ང་ཚོ་ཧྥི་རི་སི་ཁོ་ལ་
འགྲོ་རྒྱུའི་གྲ་སྒྲིག་ཨང་གསར་ཡིན། ང་ཚོས་ཁོང་ལ་བཀའ་དྲིན་ཆེ་ཞུས་ནས་ཐོན་
ཕྱིན་པ་ཡིན།
ང་ཚོའི་འགྲོ་ས་རྗེས་མ་དེ་ནི་ཁུ་ལེ་རེ་གྲོང་ཁྱེར་རེད། ང་ཚོ་ལུང་པའི་གྱེན་ལ་
ལྡིར་སེ་ཕྱིན་པ་ཡིན། ང་ནི་རྒྱབ་ཀྱི་རྐུབ་སྟེགས་སྟེང་བསྡད་ཅིང་། ཐང་ཆད་ནས་རོ་
ཡིན་པ་དང་། ནུས་ཤུགས་ཡོངས་སུ་རྫོགས་པ་ཟད་འདུག ཕྱི་དྲོའི་སྐབས་ཤིག་ལ་ང་
གཉིད་ཐུང་ཞིག་བརྒྱབ་པའི་རིང་དེར། འདམ་གྱིས་གཡོགས་པའི་ཧད་སོན་རླངས་
འཁོར་དེ་སབ་བྷི་ནལ་གྲོང་ཁྱེར་གྱི་ཕྱི་རོལ་ཏུ་ཡོད་པའི་གུར་དེ་ཚོའི་འཁྲིས་ནས་
བརྒྱུགས་འདུག་ལ། དེར་འདས་མ་ཐག་པའི་དུས་ཚོད་ཀྱི་ནང་དུ་ང་ས་དེར་བསྡད་
ནས་ལས་ཀ་བྱས་ཤིང་། བརྩེ་བ་ལ་རོལ་བ་ཡིན། ཌིན་ནི་ཁ་ལོའི་འཁོར་ལོའི་སྟེང་དུ་
བརྟན་པོར་བསྒུར་ཅིང༌། རླངས་འཁོར་གཤམ་གྱི་འཕྲེད་ལྕགས་རྣམས་སྐྱོམ་བཞིན་
འདུག ང་ཚོ་མཐར་ཁུ་ལེ་རེ་གྲོང་ཁྱེར་དུ་འབྱོར་སྐབས་ང་གཉིད་ཤོར་འདུག་ལ།
ངས་སྨྱོན་པའི་སྒྲུང་འདི་ལ་མཉན་རྒྱུར་གཉིད་སད་བྱུང༌། "སལ། ཡར་ལོངས། ཨེལ་
ཧྥ་རད་ཀྱིས་ཁོང་གི་ཨ་ནེའི་ཟ་ཆས་ཚོང་ཁང་རྙེད་འདུག འོན་ཀྱང་ཁྱེད་ཀྱིས་ཅི་
ཞིག་བྱུང་བ་དེ་ཤེས་སམ། ཁོང་གི་ཨ་ནེ་དེས་རང་གི་ཁྱོ་ག་ལ་མེ་མདའ་བརྒྱབ་ནས་
བཙོན་ཁང་ལ་ཕྱིན་འདུག ཚོང་ཁང་གི་སྒོ་བརྒྱབ་འདུག ང་ཚོ་ལ་སྐར་མ་གཅིག་
ཀྱང་རག་མ་སོང་། དེ་ལ་བསམ་བློ་ཐོངས་དང་ཁོ་རེ། བྱུང་ཟིན་པའི་དོན་དེ་རྣམས་ལ་
བསམ་བློ་ཐོངས་དང་། ཨོག་ལ་ཧོ་མ་བ་དེས་ཕྱོགས་ཡོངས་ཀྱི་རྙོག་དྲ་ན་ཡོད་ཅིང་བྱ་
འགུལ་རྣམས་ཀྱི་རྙོག་འཛིང་འདི་དང་འདྲ་མཚུངས་ཀྱི་སྒྲུང་ཞིག་ང་ཚོ་ལ་བཤད་པ་
རེད། ཨོ། དམྱལ་བ།” ཨེལ་ཧྥ་རད་ཀྱིས་རང་གི་སེན་མོ་ལ་སོ་འདེབས་བཞིན་འདུག
ང་ཚོ་མ་ཌེ་ར་ལམ་ཁའི་སྟེང་ནས་ཨོ་རེ་གྷོན་ལམ་ཁ་ལ་དཀྱོགས་བཞིན་ཡོད་ཅིང་།
དེ་ནས་ང་ཚོས་ཨེལ་ཧྥ་རད་ཆུང་ཆུང་ལ་བདེ་མོ་བཞག་པ་ཡིན། ང་ཚོས་ཁོང་ལ་བཀྲ་
ཤིས་པའི་སྨོན་འདུན་ཞུས་ཤིང་། དེ་ནས་ཨོ་རེ་གྷོན་ཕྱོགས་ལ་ཁ་བྲོ་ལབ་པ་ཡིན། ཁོང་
གིས་བཤད་ན་འདི་ནི་ད་བར་བྱུང་མ་མྱོང་བའི་རླངས་འཁོར་འགྲུལ་བསྐྱོད་ཡག་
ཤོས་དེ་ཡིན་ཟེར།
ཨོག་ལནད་ལ་མ་སླེབས་སྔོན་གྱི་རི་འདབས་རྣམས་སུ་ང་ཚོ་རྒྱུག་མགོ་བརྩམས་
པའི་དུས་དེ་ནི་སྐར་མ་འགའ་ཞིག་གི་ཡུན་ཚད་ཅིག་ཡིན་པའི་སྣང་བ་སྟེར་ལ། གློ་
བུར་དུ་ང་ཚོ་རི་རྩེ་ཞིག་ལ་འབྱོར་ཅིང་། ང་ཚོའི་མདུན་ཕྱོགས་ན་ཕར་བརྐྱངས་ཏེ་
ཡོད་ཅིང་། ལྷ་སྒྲུང་ཅན་གྱི་རི་བོ་བཅུ་གཅིག་གི་སྟེང་ན་ཡོད་པའི་ངོ་མཚར་ཆེ་བའི་
སན་ ཧྥ་རན་སི་སི་ཁོ་གྲོང་ཁྱེར་སྐྱ་བོ་དེ་མཐོང་བྱུང་། དགོང་དྲོའི་སྐབས་སུ་གྲོང་
ཁྱེར་དེ་ནི་རྒྱབ་ཏུ་ཡོད་པའི་ཞི་བདེ་རྒྱ་མཚོ་ཆེན་པོའི་སྔོ་མདངས་དང་དེ་ནས་མཆེད་
པའི་ཡུངས་རིལ་གྱི་ཚལ་ཞིང་དུ་གྲགས་པ་ནས་མཆེད་པའི་སྨུག་པའི་རྩིག་པ་འཕྱུར་
བཞིན། དུད་སྤྲིན་ཅན་དང་གསེར་མདོག་ཅན་ཞིག་རེད། "འདི་ན་འདུག་གོ།" ཌིན་
གྱིས་སྐད་བརྒྱབ། "ཨོ་ཨོ། བསླེབས་པ་རེད་ཡ། སྣུམ་འདང་ཙམ་རེད་ཡ། ང་ལ་ཆུ་
སྤྲོད་ཡ། ད་ས་གཞི་རྫོགས་པ་རེད་ཡ། ང་ཚོ་འདི་ནས་ཕར་འགྲོ་ས་ཡོད་པ་མ་རེད། གང་
ཡིན་ཟེར་ན་ས་གཞི་རྫོགས་པ་རེད་ཡ། ད་སྙིང་སྡུག་མེ་རི་ལུ། ཁྱེད་དང་སལ་གཉིས་
ཐད་ཀར་མགྲོན་ཁང་ཞིག་ལ་རྒྱུགས། ངས་ཁ་མེལ་དང་མཉམ་དུ་ཏན་ཏན་གྱི་བཀོད་
སྒྲིག་རྣམས་བྱས་ཤིང༌། ཕ་རན་སིའི་མི་དེ་ལ་ངའི་ལྕགས་ལམ་ལྟ་རྟོག་གི་ལས་ཀའི་
སྐོར་ལ་སྐད་ཆ་བཤད་རྗེས། གང་མགྱོགས་ཅི་མགྱོགས་ཀྱིས་ཞོགས་པར་ངས་ཁྱེད་ལ་
འབྲེལ་བ་བྱེད་རྒྱུ་ཡིན་པ་དེའི་བར་དུ་སྒུགས། ཁྱེད་དང་སལ་གཉིས་ཀྱིས་གྲོང་ཁྱེར་ལ་
འབྱོར་མ་ཐག་ཏུ་ལས་ཀའི་འཚོལ་བརྡ་དང་ལས་ཀའི་འཆར་གཞི་རྣམས་ཀྱི་ཆེད་དུ་
དང་པོར་ཚགས་པར་ཞིག་ཉོས།” དེ་ནས་ཁོང་གིས་ཨོག་ལནད་མཚོ་འགྲམ་ཟམ་པ་
ཞེས་པའི་ཟམ་པའི་སྟེང་ནས་རླངས་འཁོར་བསྐོར་ཞིང་། དེ་ནས་ང་ཚོ་ནང་དུ་འཛུལ།
གྲོང་ཁྱེར་དཀྱིལ་ན་ཡོད་པའི་ལས་ཁུངས་ཀྱི་ཁང་བརྩེགས་རྣམས་ནི་རང་གི་གློག་སྒྲོན་
གྱི་འོད་ཀྱིས་འོད་འཚེར་འཚེར་བྱེད་ལ། དེས་ཁྱེད་ལ་མལ་ཊེ་མཚོ་གླིང་གི་བྱ་ཁྲ་ཞེས་
པའི་བརྩམས་སྒྲུང་གི་མི་སྣ་སམ་ སི་པེ་ཌི་དྲན་དུ་འཇུག ང་ཚོ་ཨོ་ཧྥར་རེལ་སྲང་
ལམ་གྱི་སྟེང་ནས་རླངས་འཁོར་ནས་ཕྱིར་འཁྱར་འཁྱོར་གྱིས་ཐོན་ཞིང་། དྲི་མ་སྣོམ་
བཞིན་རྐང་ལག་བརྐྱངས་པའི་སྐབས་དེར། འདི་ནི་རྒྱ་མཚོ་ལ་མཚོ་འགྲུལ་རིང་མོ་
ཞིག་བྱས་རྗེས་སུ་མཚོ་ངོགས་སུ་འབབ་པ་དང་མཚུངས། ལ་ཐུར་ཅན་གྱི་སྲང་ལམ་
ནི་ང་ཚོའི་རྐང་འོག་ན་འཁོར་ཅིང་། ཧྥི་རི་སི་ཁོའི་རྒྱ་གྲོང་གི་གསང་བའི་རྒྱ་ཟས་
ཆོབ་སུའེ་དེ་རླང་བུའི་ཁྲོད་དུ་མཆེད་འདུག ང་ཚོས་རླངས་འཁོར་ནས་རང་གི་ཅ་
ལག་བཏོན་ཏེ་ལམ་ཟུར་གྱི་བགྲོད་ལམ་སྟེང་དུ་བརྩིགས།
གློ་བུར་དུ་ཌིན་གྱིས་བདེ་མོ་ཟེར་བཞིན་འདུག ཁོང་ནི་ཁ་མེལ་ལ་ཐུག་ནས་
ཅི་ཞིག་བྱུང་བ་དེ་ཤེས་རྒྱུར་འཚབ་ཤ་ལངས་འདུག མེ་རི་ལུ་དང་ངེད་གཉིས་གླེན་
པའི་ཚུགས་ཀ་ཞིག་གིས་སྲང་ལམ་དུ་ལངས་ནས་བསྡད་དེ་ཁོང་གིས་རླངས་འཁོར་
བསྐོར་ནས་ཐོན་པ་ལ་བལྟས། “ཁོང་ཇི་འདྲའི་བྱི་ཕྲུག་ཅིག་ཡིན་པ་ཁྱེད་ཀྱིས་མཐོང་
གི་འདུག་གམ།” མེ་རི་ལུ་ཡིས་དེ་སྐད་བརྗོད། “རང་ལ་ཁེ་ཕན་ཡོད་པའི་སྐབས་སུ་
ཌིན་གྱིས་ནམ་ཡིན་ཡང་ཁྱེད་རང་གཡུགས་ཏེ་འགྲོ་གི་རེད།”
“ངས་ཤེས།" ངས་དེ་ལྟར་བཤད། ངས་ཤར་ཕྱོགས་ལ་ཕར་བལྟས་ཤིང་ཤུགས་རིང་
ཞིག་འཐེན། ང་ཚོ་ལ་སྒོར་མོ་མེད། ཌིན་གྱིས་སྒོར་མོའི་སྐོར་ཅི་ཡང་བཤད་མ་སོང་།
"ང་ཚོ་སྡོད་ས་གང་དུ་འགྲོ་རྒྱུ་ཡིན།" གུ་དོག་པོའི་བརྩེ་དུང་གི་སྲང་ལམ་དག་གི་
ཁྲོད་དུ་ང་ཚོའི་དོ་པོ་ཟད་པོ་དེ་དག་འཁྱེར་བཞིན་གཡས་གཡོན་ལ་མྱུལ། མི་ཡོད་
ཚད་ནི་འདི་འདྲ་སྟེ། ལམ་ལྷོང་མ་བྱུང་བའི་གློག་བརྙན་འཁྲབ་མཁན་ལྷག་མ་བ་ཞིག་
དང་། འཁྲབ་མཁན་གྲགས་ཅན་མ་རྒན་འཁོགས། རྨོངས་གཉིད་ལས་སངས་པའི་
གློག་བརྙན་འཁྲབ་ཚབ་མི་སྣ། རླངས་འཁོར་ཆུང་ངུའི་རྒྱུག་འགྲན་པ། རང་གི་གླིང་
ཕྲན་མཇུག་རྫོགས་པའི་ཡིད་གདུང་དང་བཅས་པའི་ཡ་ང་བའི་ཁ་ལི་ཧྥོར་ནི་ཡའི་མི་
རྣམས། མཛེས་སྡུག་ཅན། རང་ཤེད་ཅན། འཕྲུལ་བཤད་མཁན་གྱི་མི། མིག་གོར་བའི་
འགྲུལ་ཁང་གི་སྐྲ་སེར་རྣམས། འདོད་རྔམས་ཅན། སྨད་འཚོང་མ་རྣམས། ཕུར་མཉེ་
བྱེད་པོ་དག མགྲོན་པོ་སྣེ་ལེན་པ་བཅས་པ་སྟེ། ཡིད་སྐྱོ་བའི་མི་སྣ་རྣམས་རེད་ལ། ཤོག་
ཁག་འདི་འདྲ་བ་ཞིག་དང་ལྷན་དུ་མི་ཞིག་གིས་ཇི་ལྟར་འཚོ་བ་བསྐྱལ་ཐུབ་ཀྱི་རེད།

ལེའུ་བཅུ་པ།

གང་ལྟར་ཡང་མེ་རི་ལུ་ནི་མི་འདི་དག་དང་ལྷན་དུ་འཁོར་ནས་བསྡད་ཡོད་པ་རེད་
ལ། གྲོང་ཁྱེར་གྱི་ལྐོག་ཟ་རུལ་སུངས་དང་ཐག་མི་རིང་ས་ན་ཡོད་ལ། གདོང་སྐྱ་བའི་
མགྲོན་ཁང་སྣེ་ཞབས་པ་ཞིག་གིས་བུ་ལོན་གྱི་ཐོག་ནས་ང་ཚོ་ལ་སྡོད་ཤག་ཅིག་ལེན་
དུ་བཅུག་སོང་། དེ་ནི་གོམ་པ་དང་པོ་དེ་རེད། དེ་ནས་ང་ཚོས་ཁ་ལག་ཟ་དགོས་པ་རེད་
ལ། ནམ་གུང་བར་དུ་ཟ་རྒྱུ་བྱུང་ཡོད་པ་མ་རེད། དེ་ཡང་མགྲོན་ཁང་གི་ཤག་ཅིག་
ཏུ་ཡོད་པའི་མཚན་ཚོགས་ཁང་གི་གཞས་མ་ཞིག་ལ་ཐུག་ཅིང་། གཞས་མ་དེས་གད་
སྙིགས་སླེ་སྣོད་ཅིག་གི་སྟེང་དུ་གོས་རྡང་ལྕགས་སྐུད་བཀལ་ཏེ། དེའི་སྟེང་དུ་ཟས་
སྐྱེལ་ལྕགས་ཀྱི་སྡེར་མ་མགོ་རྟིང་སློག་ནས་ཕག་ཤའི་ལྕགས་ཊིན་ཞིག་དང་སྲན་མ་
ཚ་བོ་བཟོས་པའི་དུས་ཚོད་དེ་ལ་རེད། ངས་སྒེའུ་ཁུང་ཕྱི་རོལ་གྱི་ནེ་འོན་གློག་སྒྲོན་
རྡེབ་ཀྱིན་པ་ལ་བལྟས་ཤིང་རང་ལ་ཁེར་བཤད་བྱས། ཌིན་གང་དུ་ཡོད་དམ། ཁོང་ལ་
ཅིའི་ཕྱིར་ང་ཚོའི་བདེ་སྡུག་གི་སྐོར་ལ་བློ་གཡེང་མེད་པ་རེད་དམ། ལོ་དེ་ལ་ང་ནི་ཁོང་
ལ་ཡིད་ཆེས་བོར་སོང་། ང་ནི་སན་ ཧྥ་རན་སི་སི་ཁོ་གྲོང་ཁྱེར་དུ་བདུན་ཕྲག་གཅིག་
གི་རིང་ལ་བསྡད་ཅིང་། ངའི་མི་ཚེའི་ནང་གི་ཕམ་པར་གྱུར་བའི་རྣམ་པ་དོད་ཤོས་དེ་
བྱུང་། མེ་རི་ལུ་དང་ངེད་གཉིས་ཀྱིས་ཟས་དང་སྒོར་མོ་འཚོལ་ཕྱིར་མེལ་ལེ་མང་པོར་
འཁྱམས་མྱུལ་བྱས་པ་ཡིན། མཐའ་ན་ང་ཚོ་མི་ཤོན་སྲང་ལམ་སྟེང་དུ་ཡོད་པའི་གླ་
གཏོང་ཁང་པ་ཞིག་ཏུ་ཡོད་པའི་མོའི་ངོ་ཤེས་ཉ་པ་ར་བཟི་འགའ་ལ་བལྟ་རུ་ཕྱིན་པ་
ཡིན་ལ། ཁོང་ཚོས་ང་ཚོ་ལ་ཨ་རག་བཀྱགས་བྱུང༌།
མགྲོན་ཁང་དུ་ང་ཚོ་ཉིན་གཉིས་ལ་མཉམ་དུ་བསྡད་པ་ཡིན། ད་ཆ་ཌིན་ནི་
མཐོང་ས་ན་མེད་ཅིང་། མེ་རི་ལུ་ནི་ངའི་ཕྱོགས་ལ་དངོས་གནས་ཀྱི་འདོད་པ་མེད་
པ་དང་། མོས་ནི་ཁོའི་གྲོགས་པོ་སྟེ། ང་རང་བརྒྱུད་ནས་ཌིན་ལ་འབྲེལ་བ་བྱེད་ཐབས་
བྱེད་ཀྱིན་ཡོད་པ་དེ་ངས་ཤེས་བྱུང་། ང་ཚོས་སྡོད་ཤག་ཏུ་ཁ་རྩོད་བརྒྱབ་པ་ཡིན། ད་
དུང་ང་ཚོས་མཚན་གང་བོ་ཉལ་ཁྲིའི་སྟེང་བསྐྱལ་ནས་ངས་མོ་རང་ལ་ངའི་རྨི་ལམ་
སྐོར་བཤད་པ་ཡིན། ངས་མོ་རང་ལ་ཀུ་ཤུ་ཤིང་ཏོག་གི་ནང་དུ་ཡོད་པའི་འབུ་ཞིག་དང་
འདྲ་བར། སའི་གོ་ལའི་ཁོག་ཏུ་འཁྱིལ་ནས་ཡོད་པའི་འཇིག་རྟེན་གྱི་སྦྲུལ་ཆེན་པོ་དེའི་
སྐོར་བཤད་ཅིང༌། ཉིན་ཞིག་སྦྲུལ་དེས་རི་བོ་ཞིག་འབུར་དུ་དོད་ཡོང་ཞིང་། དུས་དེ་
ནས་རི་དེ་ལ་སྦྲུལ་གྱི་རི་ཞེས་གྲགས་པར་འགྱུར་བ་དང་། དེ་ནས་ཐང་ཆེན་པོའི་སྟེང་
དུ་རྐྱོང་བར་འགྱུར་ཞིང༌། དེའི་རིང་ཚད་ལ་མེལ་ལེ་བརྒྱ་ཕྲག་ཡོད་པ་དང་དེ་བསྐྱོད་
པའི་སྐབས་སུ་ཡོད་ཚད་ཁྱུར་མིད་བྱེད་བཞིན་འགྲོ་ཞེས་བཤད་པ་ཡིན། ངས་མོ་ལ་
སྦྲུལ་དེ་ནི་བདུད་ས་ཋན་ཞེས་པ་དེ་རེད་ཅེས་བཤད་པ་ཡིན། "ག་རེ་འབྱུང་གི་རེད།”
མོས་ངུ་ངག་གིས་དྲིས་བྱུང་ལ། སྐབས་དེར་ང་ལ་དམ་པོར་འཇུས་འདུག
“འཕགས་པ་ཞིག་གི་མིང་ལ་སྨན་པ་སག་སི་ཞེས་འབོད་པ་ཞིག་གི་གསང་བའི་
སྔོ་སྨན་ཞིག་གིས་དེ་འཇོམས་ཀྱི་རེད་ལ། སྔོ་སྨན་དེ་ནི་ཁོང་གིས་ད་ལྟའི་དུས་ཚོད་
འདི་ཉིད་ལ་ཨ་མེ་རི་ཀའི་ས་ཆ་གང་ཞིག་ན་རང་གི་ས་འོག་གི་སྤྱིལ་ཁང་ཞིག་ཏུ་
བསྐོལ་བཞིན་ཡོད་པ་རེད། ད་བཤད་རུང་བ་ཞིག་ནི་སྦྲུལ་དེ་ནི་ཕུག་རོན་རྣམས་ཀྱི་
ཕྱི་ཤུན་ཞིག་རེད། སྦྲུལ་དེ་ཤི་དུས་དེ་ལས་མཆེད་པའི་ཕུག་རོན་སྐྱ་བོའི་ཚོགས་
རྒྱ་ཆེན་པོ་ཞིག་འཕུར་ནས་འགྲོ་ཞིང་། འཛམ་གླིང་ཁྱོན་ལ་ཞི་བདེའི་འཕེལ་རླབས་
འཁྱེར་ཡོང་གི་རེད།” ང་ནི་བཀྲེས་ལྟོགས་དང་། བློ་ཕམ་གྱི་དབང་གིས་སེམས་རྣལ་
དུ་མི་གནས་པ་ཆགས་འདུག
ཞག་མ་གཅིག་ལ་མེ་རི་ལུ་མཚན་ཚོགས་ཁང་གི་སྦྱིན་བདག་ཅིག་དང་ལྷན་དུ་
བོར་བར་གྱུར། ང་ནི་སྲང་ལམ་ཕར་ཕྱོགས་ཀྱི་ལམ་ཁ་ལར་ཁིན་དང་གྷེ་རེ་གཉིས་
བསྣོལ་མཚམས་ཀྱི་སྒོ་འགྲམ་ཞིག་ཏུ་དུས་ཆད་བྱས་པ་ལྟར་མོ་ལ་བསྒུགས་ནས་
བསྡད་ཡོད་ལ། ལྟོགས་ཀྱི་འདུག དེ་དུས་གློ་བུར་དུ་མོ་རང་རང་གི་གྲོགས་མོ་མཚན་
ཚོགས་ཁང་གི་སྦྱིན་བདག་བུད་མེད་དེ་དང་། སྣུམ་ཞག་དོད་པོའི་མི་རྒན་ལག་ན་
དངུལ་སྦག་ཆ་ཡོད་པ་ཞིག་དང་བཅས་སྡོད་ཤག་ཅན་གྱི་ཁང་པ་རྫིག་པོ་ཞིག་གི་སྒོ་
འགྲམ་ནས་ཕྱིར་ཐོན་སོང་། ཐོག་མའི་འཆར་གཞི་ལ་མོ་ནི་རང་གི་གྲོགས་མོ་ལ་ཐུག་
ཏུ་ཕྱིན་པ་རེད། མོ་ནི་ཇི་འདྲའི་སྨད་འཚོང་མ་ཞིག་ཡིན་པ་ངས་མཐོང་བྱུང་། མོས་
ང་སྒོ་འགྲམ་དེར་ཡོད་པ་མཐོང་ནའང་། མོས་ང་ལ་བརྡ་རྒྱག་རྒྱུར་ཡང་ཞེད་སྣང་
བྱེད་ཀྱི་འདུག མོ་ནི་རང་གི་རྐང་པ་ཆུང་ཆུང་དེ་ལ་བརྟེན་ནས་གོམ་པ་བརྒྱབ་ཅིང་།
དེ་ནས་ཁ་ཌི་ལག་རྟགས་ཅན་གྱི་རླངས་འཁོར་ཞིག་ཏུ་འཛུལ་ནས་ཁོང་ཚོ་ཕྱིན་
སོང་། ད་ནི་ང་ལ་སུ་ཡང་མེད་ལ་ཅི་ཡང་མེད།
ངས་སྲང་ལམ་དག་ནས་ཐ་མག་གི་དུད་སྣེ་སྒྲུག་བཞིན་ཡར་མར་ལ་ཕྱིན་པ་
ཡིན། མར་ཁད་ཅེས་པའི་སྲང་ལམ་སྟེང་ནས་ང་ནི་ཉ་དང་ཙག་ཙིག་ཅེས་པའི་སྟབས་
བདེའི་ཟ་ཁང་ཞིག་ལ་འཕྲད། ང་ཕར་བསྐྱོད་སྐབས་དེའི་ནང་ན་ཡོད་པའི་བུད་མེད་
དེས་ང་ལ་ལྟ་སྟངས་འཇིགས་ཡེར་བ་ཞིག་གིས་བལྟས་བྱུང་། མོ་ནི་སྦྱིན་བདག་མ་དེ་
རེད་ལ། མོས་ང་ནི་མེ་མདའ་ཞིག་བཟུང་ནས་ཟ་ཁང་དེ་འཇོམས་ཆེད་ས་དེར་ཡོང་
གི་ཡོད་པ་རེད་བསམས་ཡོད་པ་འདྲ། ང་གོམ་པ་འགའ་ལ་བསྐྱོད། གློ་བུར་དུ་ངའི་
སེམས་ལ་འཁོར་བ་ནི། བུད་མེད་འདི་ནི་དབྱིན་ཇིའི་རྒྱལ་ཁབ་ཏུ་ལོ་ངོ་བརྒྱ་ཕྲག་
གཉིས་ཙམ་གྱི་གོང་ལ་ངའི་ཨ་མ་ཡིན་པ་དང་། ང་ནི་མོའི་བུ་རྐང་ཐང་གི་ཇག་པ་དེ་
ཡིན་ཞིང་། ཟ་ཁང་སྟབས་བདེའི་ནང་གི་མོའི་དྲང་པོའི་ངལ་རྩོལ་དེ་གདོན་གྱིས་
འཛིན་སླད་བཙོན་ཁང་ནས་ཁྱིམ་དུ་ལོག་ཡོང་གི་ཡོད་པ་རེད། ངས་བགྲོད་མཚམས་
བཞག ཟུར་གྱི་རྐང་ལམ་སྟེང་དུ་བདེ་སྣང་ཆེན་པོ་ཞིག་གི་ཁྲོད་དུ་འགག་ནས་བསྡད།
ངས་མར་ཁད་སྲང་ལམ་ལ་བལྟས་པ་ཡིན། ངས་སྲང་ལམ་དེ་ནི་དེ་ཡིན་པའམ་ཡང་
ན་ནེའུ་ ཨོར་ལེན་སི་གྲོང་ཁྱེར་གྱི་ཁེ་ནལ་སྲང་ལམ་ཡིན་པའང་ཆ་མ་འཚལ། སྲང་
ལམ་དེ་ནི་ཆུ་བོ་ཞིག་ལ་ཐུག་པ་དང་། དེ་ཡང་ངེས་གཏན་མེད་ཅིང་གོ་ལའི་རང་
བཞིན་གྱི་ཆུ་བོ་ཞིག་ལ་འཁྲིད་འདུག་ལ། ནེའུ་ཡོག་གྲོང་ཁྱེར་གྱི་སྲང་ལམ་ཞེ་གཉིས་
པ་ཇི་བཞིན་ཆུ་བོ་ལ་འཁྲིད་འདུག དེ་ནས་ཁྱེད་གང་དུ་ཡོད་པ་ནི་ཁྱེད་ཀྱིས་གཏན་
ནས་མི་ཤེས། ངས་ནི་ཋེམ་ སི་ཁི་ཝེར་བཞི་མདོའི་སྟེང་གི་ཨེ་ཌི་ཌན་ཁེལ་གྱི་གདོན་
འདྲེ་དེ་སེམས་ལ་འཁོར་བྱུང་། ངའི་སེམས་འཆོལ་ནས་འཁྲུལ་སྣང་ཅན་དུ་གྱུར་
འདུག ང་སླར་ལོག་ནས་ཤ་ཧྲུག་ཟ་ཁང་ཆུང་ཆུང་དེའི་ནང་གི་རྩོམ་པ་པོ་ཌིག་ཀེན་
གྱི་ཁྱད་མཚར་བའི་མི་སྣ་དང་འདྲ་བའི་ངའི་ཨ་མ་ལ་མིག་ལོག་བལྟས་ན་འདོད།
ངའི་མགོ་ནས་རྟིང་པའི་བར་ཡོངས་སུ་རྫོགས་པ་སྦྲིད་འདུག དེ་ཡང་ང་ལ་ཡར་སྤྱི་
ལོ་ ༡༧༥༠ ལོའི་བར་དུ་དྲན་ཐུབ་པའི་དབྱིན་ཡུལ་གྱི་དྲན་ཤེས་ཁ་ཚང་བ་ཞིག་ཡོད་
པ་འདྲ་བོ་འདུག་ལ། ད་ཆ་ང་རང་སན་ཧྥ་རན་སི་སི་ཁོ་གྲོང་ཁྱེར་ལ་ཡོད་པ་ནི་སྐྱེ་བ་
གཞན་ཞིག་དང་ལུས་པོ་གཞན་ཞིག་ཁོ་ནའི་ནང་ཡོད་པ་འདྲ། "མ་རེད།" བུད་མེད་
དེས་འཇིགས་ཡེར་བའི་ལྟ་སྟངས་དེ་དང་ཆབས་ཅིག་ཏུ་བཤད་པ་ལྟ་བུའི་སྣང་བ་
སྟེར། “ཚུར་ཡོང་ནས་ཁྱེད་ཀྱི་དྲང་ཞིང་ལས་ལ་བརྩོན་པའི་ཨ་མ་ལ་ནད་ཡམས་མ་
གཏོང་། ཁྱེད་ནི་ཁྱེད་ཀྱི་ཕ་སྟེ། ངའི་ཁྱོ་ག་དང་པོ་དང་། ང་ལ་སྙིང་རྗེ་ཅན་གྱི་དྲིན་ཆེན་
གྷི་རིག་པ་དེ་ཇི་བཞིན། ད་ཆ་ངའི་བུ་ཡང་མ་རེད།” (སྦྱིན་བདག་དེ་ནི་ལག་པར་སྤུ་
ཡིས་ཁེངས་པའི་གྷི་རིག་གི་མི་ཞིག་རེད།) "ཁྱེད་ཡག་པོ་མི་འདུག ར་བཟི་དང་ཕམ་
ཁ། དེ་ནས་ཟ་ཁང་ཆུང་ཆུང་ནང་གི་ངའི་ཉམ་ཆུང་བའི་ངལ་རྩོལ་གྱི་འབྲས་བུ་དེ་
འཇོམས་པའི་ཐབས་རྡུགས་མཐའ་མ་དེ་ལ་ཁ་ཕྱོགས་ཡོད་པ་རེད། ཨོ། བུ། པུས་མོ་ས་
ལ་བཙུགས་ནས་སྡིག་པ་ཡོད་ཚད་དང་ཁྲེལ་མེད་ཀྱི་བྱ་བ་རྣམས་བཤགས་པའི་སྨོན་
ལམ་འདེབས་པར་སོང་མ་མྱོང་ངམ། བླ་འཁྱམས་པའི་བུ་ཡ། འདི་ནས་ཕར་རྒྱུགས་
ཤིག ངའི་བླ་གཉན་པོ་འདི་གདོན་གྱིས་མ་འཛིན་ཅིག ངས་ཁྱེད་རང་ཡག་པོ་བྱས་
ནས་བརྗེད་ཐབས་བྱས་ཡོད། རྨ་རྙིང་པའི་རྨ་ཁ་བསྐྱར་དུ་མ་འབྱེད་ཅིག ངའི་ངལ་
རྩོལ་གྱི་ཉམ་ཆུང་དང་ངའི་ཟད་བརྡར་དུ་ཕྱིན་པའི་སྒོར་སྐར་ཁ་ཤས་ཐོབ་སླད། ཁྱེད་
འདིར་ཡང་བསྐྱར་ལོག་ཡོང་ནས་ང་ལ་ལྟ་གིན་ཡོད་པ་འདི་ནི་བྱུང་མ་མྱོང་བའམ་མ་
བྱས་པའི་ཚུལ་དུ་མཛོད་ཅིག བུ་ཡ། བཅོམ་ལ་འདུན་ཞིང་། ལྟོགས་སྐྱེན་པ། གདོང་
ནག་པོ། བརྩེ་བས་སྟོང་བ། སེམས་ནག་ཡིན་པ་བཅས་ཀྱི་ངའི་ཤ་ལས་ཆད་པའི་བུ།
བུ་ཡ།" འདིས་ང་ལ་ཨོལད་བྷུལ་དང་ལྷན་དུ་གྷི་རི་ཊི་ན་གྲོང་ཁྱེར་དུ་རྟ་བྷིག་ ཕོབ་
བམ་ཡང་ན་ཡབ་ཆེན་གྱི་མ་འོངས་འཆར་སྣང་བྱུང་བ་དེ་ཡང་སེམས་ལ་འཁོར་
དུ་བཅུག་སོང་། དེ་ནས་ཡུན་ཙམ་གྱི་རིང་ལ་ངས་རྟག་ཏུ་ཐོབ་འདོད་བྱས་པའི་དགའ་
བདེའི་ཚོར་བ་དེ་ང་ལ་བསླེབས་ཤིང་། འདི་ལ་མཚོན་ན། སྐར་རྩིས་རིག་པའི་དུས་
ཀྱི་འཁོར་ལོ་ལས་བརྒལ་ནས་རྟག་བརྟན་ནམ་དུས་ལས་འདས་པའི་གྲིབ་མ་ཞིག་གི་
ནང་དུ་གོམ་པ་ཧྲིལ་པོ་གཅིག་སྤོས་པ་ཞིག་དང་། འཆི་བའི་འཇིག་རྟེན་སྐྱ་བོ་དེ་ལ་
གུས་ཕྱག་འཚལ་བ་ཞིག་རེད་ལ། གདོན་འདྲེ་ཞིག་གིས་རང་གི་ཕྱི་རྟིང་གི་རྗེས་དེད་
པ་དང་ཆབས་ཅིག་ཏུ། འཆི་བའི་ཚོར་བ་རྣོན་པོ་ཞིག་གིས་ངའི་རྟིང་པ་ལ་གཞུས་ཏེ་
འགྲོ་བར་བསྐུལ་ཞིང་། དེ་ནས་མ་བཟོས་མ་བསྐྲུན་པའི་སྟོང་པའི་དབྱིངས་ཀྱི་ཅི་ཡང་
མེད་པའི་གནས་དམ་པ་དེར་འཕུར་བར་འགྱུར་སའི་བང་ལེབ་ཅིག་སྟེ། གཤོག་པ་
ཅན་གྱི་ལྷའི་ཕོ་ཉ་བ་ཡོད་ཚད་བབས་ནས་འཕུར་བར་འགྱུར་སའི་བང་ལེབ་དེ་ལ་
ང་རང་ཉིད་ཀྱང་བྲེལ་བར་གྱུར། དེ་ནི་སེམས་ཀྱི་སྙིང་པོ་འོད་གསལ་བ་ནས་འཚེར་
བའི་འོད་སྣང་སྐྱེ་བ་མེད་ཅིང་ནུས་པ་ལྡན་པ་དང་། ལྷ་ཡུལ་གྱི་འབུ་མེ་ལྕེབ་ཚོགས་
པའི་རྫུ་འཕྲུལ་གྱི་ཁྲོད་དུ་ཁ་ཕྱེས་པར་གྱུར་པའི་མེ་ཏོག་པད་མའི་ཞིང་ཁམས་དཔག་
ཏུ་མེད་པ་ཞིག་རེད། ངས་འགྲེལ་བརྗོད་བྱེད་དཀའ་བའི་སྦིར་སྒྲ་ཆེན་པོ་ཞིག་གོ་བ་དེ་
ནི་ངའི་རྣ་བའི་ལམ་དུའང་མ་རེད། འོན་ཀྱང་ཕྱོགས་གཞན་ཚང་མ་ན་ཡོད་ཅིང་། དེ་
ནི་སྒྲ་ལ་འབྲེལ་བ་མེད་པ་ཞིག་རེད། ང་ནི་ཐེངས་མ་གྲངས་མེད་པ་ཞིག་ལ་ཤི་ཞིང་
གྲངས་མེད་པ་ཞིག་ལ་སླར་ཡང་སྐྱེ་བ་བླངས་པ་དེ་ངས་ཤེས་རྟོགས་བྱུང་། འོན་ཀྱང་
དེ་དག་དམིགས་བསལ་གྱིས་མི་དྲན་པའི་རྒྱུ་མཚན་ནི་སྐྱེ་བ་ནས་འཆི་བ་དང་དེ་ནས་
སླར་སྐྱེ་བའི་བརྒྱུད་རིམ་དེ་ནི་འདྲེ་དང་འདྲ་བར་ཆེས་སླ་བ་ཞིག་དང་། ཐེངས་མ་
ས་ཡ་མང་པོར་གཉིད་དུ་ཡུར་ཞིང་སླར་ཡང་སད་པར་གྱུར་པ་ཇི་བཞིན། ཅི་ཡང་
མེད་པའི་སྟོང་ཁམས་ཀྱི་རྫུ་འཕྲུལ་ཞིག་དང་། སྐྱེ་འཆི་དེའི་ཆ་ཚང་བའི་རང་བཞིན་
ནི་ཧ་ཅང་དཀྱུས་མ་བ་ཞིག་དང་ང་ཚོ་དེའི་སྐོར་ལ་ཆེས་རྨོངས་པ་ཡིན་པའི་རྐྱེན་
གྱིས་རེད། རང་བྱུང་སེམས་ཞེས་པ་དེའི་བརྟན་པའི་བདག་ཉིད་དམ་རང་བཞིན་གྱི་
རྒྱུ་མཚན་ཉག་གཅིག་ལ་བརྟེན་ནས་སྐྱེ་བ་དང་འཆི་བའི་རིམ་པ་དེ་དག་བྱུང་ཡོད་
པ་ངོས་ཟིན་བྱུང་ལ། དེ་ཡང་མེ་ལོང་དང་འདྲ་བའི་ཆུ་བོ་གཡའ་དག་ཅིང་གཙང་བའི་
ངོས་ཀྱི་རླུང་གི་བྱ་བ་དང་མཚུངས་པ་ཞིག་རེད། ངས་བྲོ་བ་མངར་ལ་གཡོ་བའི་རང་
བཞིན་ཅན་གྱི་བདེ་བ་ཆེན་པོ་ཞིག་ཚོར་བྱུང་ལ། དེ་ཡང་རྩ་ལམ་ཨ་མའམ་གཙོ་བོའི་
ནང་དུ་ཧེ་རོ་འིན་སྨྱོ་རྫས་ཆེན་པོ་ཞིག་བརྒྱབ་པ་དང་མཚུངས་ཤིང་། ཕྱི་དྲོའི་ཕྱི་དུས་
ཤིག་ལ་རྒུན་ཆང་ཧུབ་གང་འཐུང་བ་དེས་ཁྱེད་རང་འདར་བཅུག་པ་དང་མཚུངས།
ངའི་རྐང་པ་སྦྲིད་སོང་། ངས་ང་ནི་དེ་མ་ཐག་ཏུ་ཤི་གི་རེད་བསམས་བྱུང་། འོན་ཀྱང་
ང་ཤི་མ་སོང་ལ། ང་མེལ་ལེ་བཞི་ལ་གོམ་པ་བརྒྱབ་ཅིང༌། ཐ་མག་གི་དུད་སྣེ་རིང་པོ་
བཅུ་བསྒྲུགས་ཤིང་། དེ་དག་མེ་རེ་ལུའི་མགྲོན་ཁང་གི་སྡོད་ཤག་ལ་འཁྱེར་ཏེ་དེའི་
ནང་གི་ཐ་མག་གི་ལོ་མ་རྣམས་ངའི་ར་ཙེ་རྙིང་པའི་ནང་དུ་བླུགས་ཏེ་མེ་སྒྲོན་པ་ཡིན།
དོན་ཅི་ཞིག་བྱུང་བ་དེ་ཤེས་རྒྱུ་ལ་ང་ནི་ན་ཚོད་གཞོན་དྲགས་པ་རེད། སྒེའུ་ཁུང་ནང་
ནས་ངས་སན་ཧྥ་རན་སི་སི་ཁོ་གྲོང་ཁྱེར་གྱི་ཁ་ལག་ཡོད་ཚད་ཀྱི་དྲི་མ་ཚོར། ཕ་གི་ན་
རྒྱ་མཚོའི་འབུ་སྲིན་རིགས་ཀྱི་ཁ་ཟས་ཡོད་ས་ཡོད་ཅིང་དེར་བག་ལེབ་རྣམས་ཚ་བོ་
ཡིན་ལ། བག་ལེབ་ཀྱི་སླེ་བོ་རྣམས་ཟ་རུང་བའི་ཚོད་ཀྱིས་བཟང་ངོ་།། དེར་ཟས་ཐོའི་
ཤོག་བྱང་དེ་ཡང་ཟས་སུ་རུང་བའི་ཟ་མ་ཅན་གྱི་སྙི་མོ་ཞིག་རེད་ལ། ཟས་ཐོ་དེ་ཡང་
ཤ་ཐུག་ཚ་བོ་ཞིག་གི་ནང་དུ་སྦངས་ཤིང༌། སྐམ་པོར་བསྲེགས་པ་འདྲ་ཞིང་ཟ་རུང་
བའི་ཚོད་དུ་བཟང་ངོ་།། ང་ལ་རྒྱ་མཚོའི་ཟས་རིགས་ཀྱི་ཟས་ཐོའི་སྟེང་གི་ཉ་སྔོན་པོ་
འོད་ཆེམ་ཆེམ་ཞིག་སྟོན་ཙམ་གནང་དང་། ངས་དེ་ཟ་གི་ཡིན། ང་ལ་རི་མོར་བྲིས་
པའི་མར་དང་ལོབ་སི་ཊར་སྡིག་སྲིན་གྱི་སྡེར་མོ་ཡི་དྲི་མ་སྣོམ་དུ་ཆུགས་དང་། ཕ་
གི་ལ་མདོག་དམར་ཞིང་མཐུག་པའི་གླང་ཤ་ཁུ་བ་དང་བཅས་པ་བསྲེགས་པ་ལ་ཆེད་
མཁས་ཡིན་པའི་ས་ཆ་དང་། ཡང་ན་རྒུན་ཆང་གི་ནང་དུ་བྱ་ཤ་བསྲེགས་མ་གཡོས་
སྦྱོར་ལ་ཆེད་མཁས་ཡིན་པའི་ས་ཆ་ཡོད། ཕ་གི་ལ་ཧེམ་བྷུར་གྷར་གྱི་ཤ་རྣམས་སྲེག་
ཐབ་ཀྱི་སྟེང་དུ་སིར་སྒྲ་སྒྲོག་པ་དང་འཚིག་ཇ་ལ་སྒོར་སྐར་ལྔ་ཙམ་ཞིག་ཡིན་པའི་ས་
ཆ་ཡོད། ཨོ་ད་དུང་རྒྱ་མིའི་གྲོང་ནས་ངའི་ཁང་མིག་ཏུ་ལྡིང་ཡོང་བའི་སླ་ང་ལ་བརྔོས་
པའི་ཆོ་མེན་ཐུག་པའི་དྲི་མ་ཅན་གྱི་རླུང་བུ་དང་། རླུང་བུ་དེས་ནོར་ཐ བྷི་ཆིའམ་མཚོ་
ཁ་བྱང་མ་ཡི་ཐུག་པ་སི་ཕ་གྷེ་ཐིའི་ལྡེ་ཁུ་དང་། ཧྥི་ཤར་མེན་སི་ ཝར་ཧྥིའམ་ཉ་པའི་
སྡིངས་ཆ་ཞེས་པའི་གྲོང་ཚོའི་ཀརྐ་སྡིག་སྲིན་གྱི་ཤུན་པགས་སྙི་མོ། ད་དུང་། ཧྥིལ་
མོར་གྲོང་སྡེའི་ལྕགས་དབྱུག་འཁོར་བཞིན་པའི་སྟེང་གི་རྩིབ་ཤ་བཅས་ལ་འགྲན་སློང་
བར་བྱེད། དེའི་ཁྲོད་དུ་མར་ཁད་སྲང་ལམ་གྱི་སྲན་མ་སི་པཱན་དམར་ཞིང་ཚ་བོ་དང་།
རྒུན་ཆང་འཐུང་བར་འོས་པའི་མཚན་མོའི་ཁྲོད་ཀྱི་མཚོ་མཐའི་ཨེམ་བྷར་ཁ་ཌེ་རོ་
སྲང་ལམ་གྱི་ཡུངས་རིལ་སྲབ་པོ་བརྔོས་མ། མཚོ་ཁའི་སོ་སོ་ལི་ཁོ་གྲོང་ཁྱེར་གྱི་རླངས་
བཙོས་བརྒྱབ་པའི་འབུ་ལྕིབས་ཁི་ལེམ་རྣམས་དེའི་ཁྲོད་དུ་གཡུགས་དང་། དེ་དག་ནི།
ཨོ། ངའི་ སན་ ཧྥ་རན་སི་སི་ཁོ་གྲོང་ཁྱེར་གྱི་རྨི་ལམ་རེད། དེའི་སྒང་ལ་སྨུག་པ་སྣོན་
དང་། ལྟོགས་སློང་བའི་སྨུག་པ་རྗེན་པ། འཇམ་ཐིང་ངེའི་མཚན་མོའི་ཁྲོད་ཀྱི་ནེ་འོན་
གློག་སྒྲོན་གྱི་ལྡིར་སྒྲ། མཛེས་མ་རྣམས་ཀྱི་རྟིང་ཀ་མཐོ་བའི་ལྷམ་གྱི་ཐག་སྒྲ རྒྱ་མིའི་
ཟ་ཆས་ཚོང་ཁང་གི་སྒེའུ་ཁུང་ཐོག་གི་ཕུག་རོན་དཀར་པོ་ ... སྣོན་དང་ ...

ལེའུ་བཅུ་གཅིག་པ།

ང་དེ་ལྟར་ཡོད་དུས་ཌིན་གྱིས་ང་བསྐྱབས་ན་སྐྱོབ་རིན་ཡོད་པར་ཐག་བཅད་ནས་ང་
རྙེད་པ་རེད། ཁོང་གིས་ང་ཁ་མེལ་གྱི་ཁང་པ་ལ་འཁྲིད་བྱུང་། “ཁོ་རེ། མེ་རི་ལུ་གང་
དུ་ཡོད།"
"སྨད་འཚོང་མ་དེ་བྲོས་ཕྱིན་སོང་།" ཁ་མེལ་ནི་མེ་རི་ལུ་ཕྱིན་པའི་རྗེས་སུ་བློ་
བདེ་ནས་འདུག་ལ། ཀུན་སྤྱོད་བཟང་ལ་གུས་ཞབས་ཆེ་བའི་བུད་མེད་གཞོན་ནུ་
ཞིག་རེད། ཌིན་གྱིས་མོ་ལ་སྒོར་མོ་བཅོ་བརྒྱད་བསྐུར་བ་དེ་དོན་ལ་ངའི་སྒོར་མོ་ཡིན་
པ་དེ་མོས་ཤེས་ཡོད། འོན་ཀྱང་། ཨོ། སྙིང་སྡུག་མེ་རི་ལུ། ཁྱེད་གང་དུ་ཕྱིན་པ་ཡིན། ང་
ཁ་མེལ་གྱི་ཁང་པར་ཉིན་ཁ་ཤས་ལ་ལྷོད་ལྷོད་ཀྱིས་བསྡད་པ་ཡིན། ལི་བྷར་ཋི་སྲང་
ལམ་སྟེང་གི་མོ་རང་གི་ཁང་པ་སྟེ། ཤིང་ཁང་དེའི་ཚོམས་ཁང་གི་སྒེའུ་ཁུང་ནས་ཁྱེད་
ཀྱིས་སན་ ཧྥ་རན་སི་སི་ཁོ་གྲོང་ཁྱེར་ཡོངས་སུ་རྫོགས་པ་མཐོང་ཐུབ་ཅིང་། ཆར་ཞོད་
ཅན་གྱི་མཚན་མོར་གློག་དམར་པོ་དང་ལྗང་ཁུ་འབར་བཞིན་འདུག ང་དེར་ཉིན་
ཤས་ལ་བསྡད་པའི་རིང་དེར་ཌིན་གྱིས་ཁོང་གི་ལས་ཀའི་མི་ཚེའི་ནང་གི་ཆེས་ཁྲེལ་
དགོད་ཤོར་འོས་པའི་ལས་ཀ་དེ་བྱས་སོང་། ཁོང་ལ་ཁྱིམ་ཚང་རྣམས་ཀྱི་ཐབ་ཚང་དུ་
རླངས་བཙོ་སླ་ང་རིགས་གསར་པ་ཞིག་དྲིལ་སྒྲོག་བྱེད་པའི་ལས་ཀ་ཞིག་ཐོབ་སོང་།
ཚོང་པ་དེས་ཁོང་ལ་ཚོད་ལྟའི་སླ་ང་དང་འགྲེལ་བཤད་ཡིག་ཆའི་ཕུང་པོ་ཞིག་སྤྲད་
པ་རེད། ཉིན་མ་དང་པོ་དེ་ལ་ཌིན་ནི་ངར་ཤུགས་ཀྱིས་འབར་འདུག ཁོང་གིས་དུས་
ཆད་བཟོས་པ་ཇི་བཞིན་ང་ཡང་ཁོང་དང་མཉམ་དུ་གྲོང་ཁྱེར་གྱི་གང་ས་གང་ལ་
རླངས་འཁོར་བསྐོར་ནས་ཕྱིན། འཆར་གཞི་ནི་དགོང་དྲོའི་གསོལ་ཚིགས་ཤིག་
འདུ་འཛོམས་ཀྱི་ངོས་ནས་གདན་འདྲེན་ཞུ་རྒྱུ་དང་། དེ་ནས་ཡར་ལངས་ནས་རླངས་
བཙོ་སླ་ངའི་དཔེ་སྟོན་མགོ་འཛུགས་བྱེད་རྒྱུ་དེ་རེད། “ཁོ་རེ།" ཌིན་གྱིས་དགའ་སྣང་
གིས་སྐད་བརྒྱབ། "འདི་ནི་ངས་སྐུ་ཞབས་སི་ན་ལ་ལས་ཀ་བྱས་པའི་དུས་ཚོད་དེ་
ལས་ཀྱང་སྨྱོ་འཚུབ་བེ་འདུག སི་ན་ཡིས་ཨོག་ལནད་གྲོང་ཁྱེར་དུ་ཤེས་བྱ་ཀུན་ཁྱབ་
ཀྱི་དཔེ་ཆ་བཙོངས་པ་རེད། མི་སུས་ཀྱང་ཁོ་ལ་མིན་བཤད་ཐུབ་ཀྱི་མི་འདུག ཁོང་
གིས་གཏམ་བཤད་རིང་པོ་བྱེད་ཅིང་། ཡར་ལྡིང་མར་ལྡིང་བྱེད། དགོད། སྐད་རྒྱག
ཐེངས་གཅིག་ང་ཚོ་ཨོག་ལ་ཧོ་མ་བའི་མི་ཚང་ཞིག་སྒོ་ནས་འཛུལ་ཞིང་། དེར་མི་
ཚང་མས་འདས་མཆོད་མྱ་ངན་ཞིག་ལ་འགྲོ་རྒྱུའི་གྲ་སྒྲིག་བྱེད་ཀྱིན་འདུག སི་ན་
ཡིས་པུས་མོ་ས་ལ་བཙུགས་ནས་འདས་པོའི་རྣམ་ཤེས་དེའི་སྡིག་པ་བཤགས་པའི་
སྨོན་ལམ་བརྒྱབ་སོང་། ཨོག་ལ་ཧོ་མ་བ་ཚང་མ་ངུ་མགོ་བརྩམས་སོང་། ཁོང་གིས་
ཤེས་བྱ་ཀུན་ཁྱབ་ཀྱི་དེབ་ཆ་ཚང་གཅིག་བཙོངས་པ་རེད། ཁོང་ནི་འཛམ་གླིང་སྟེང་
གི་ཆེས་སྨྱོན་པ་དེ་རེད། ཁོང་གང་དུ་ཡོད་ན་བསམ་གྱི་འདུག ང་ཚོ་བུ་མོ་མཛེས་མ་
རྣམས་ཀྱི་འཁྲིས་ལ་བཅར་ནས་ཐབ་ཚང་ནང་ནས་ཁོང་ཅག་ལ་རེག་ཚོར་བྱས་ཏེ་
བསྡད་མྱོང་། དེ་རིང་ཕྱི་དྲོ་འདིར་ང་ལ་ཁྱིམ་སྡོད་ཆུང་མ་ཆེས་མཛེས་ཤོས་དེའི་ཐབ་
ཚང་ཆུང་ཆུང་དེའི་ནང་དུ་ངའི་ལག་པ་མོའི་རྒྱབ་ནས་བཞག་སྟེ་དཔེ་སྟོན་བྱེད་རྒྱུ་
ཞིག་བྱུང་སོང་། ཨོ། ཨང་། ཨོ་ཙི།”
"མུ་མཐུད་ནས་ཡིན་ཡ། ཌིན།" ངས་བཤད། "གཅིག་བྱས་ན། ཉིན་མ་གཅིག་
ཁྱེད་སན་ ཧྥ་རན་སི་སི་ཁོ་གྲོང་ཁྱེར་གྱི་སྤྱི་ཁྱབ་པ་ཆགས་ཡོང་གི་རེད།” ཁོང་གིས་
ལྟོ་ཆས་གཡོ་སའི་སླ་ང་དྲིལ་བསྒྲགས་ཀྱི་གཏམ་བཤད་ཁ་ཚང་ཞིག་གྲ་སྒྲིག་བྱས་
འདུག ཁོང་གིས་དགོང་དྲོ་རྣམས་སུ་ཁ་མེལ་དང་ངེད་གཉིས་ཀྱི་སྟེང་དུ་དེ་སྦྱོང་
བརྡར་བྱས་སོང་།
ཞོགས་པ་གཅིག་ལ། ཉི་མ་ཡར་ཤར་ཡོང་བ་དང་དུས་མཚུངས་སུ་ཁོང་གཅེར་
བུར་ལངས་ནས་སྒེའུ་ཁུང་ནས་སན་ ཧྥ་རན་སི་སི་ཁོ་གྲོང་ཁྱེར་ཡོངས་ལ་ལྟ་བཞིན་
འདུག ཁོང་ནི་ཉིན་ཞིག་ལ་སན་ ཧྥ་རན་སི་སི་ཁོ་གྲོང་ཁྱེར་གྱི་ཆོས་ལོག་པའི་གྲོང་
ཁྱེར་སྤྱི་ཁྱབ་པ་དེ་ཆགས་རྒྱུ་ཡིན་པ་འདྲ་བོ་ཞིག་འདུག འོན་ཀྱང་ཁོང་གི་ངར་
ཤུགས་རྫོགས་འདུག ཆར་ཞོད་ཆེ་བའི་ཕྱི་དྲོ་ཞིག་ལ་ཚོང་པ་དེ་ཌིན་གྱིས་ཅི་ཞིག་
བྱེད་ཀྱིན་ཡོད་མེད་ལ་ལྟ་རུ་བསླེབས་བྱུང་། ཌིན་ནི་འབོལ་སྟེགས་སྟེང་དུ་རྐང་ལག་
བརྐྱངས་ནས་བསྡད་འདུག “ཁྱེད་ཀྱིས་འདི་དག་བཙོང་ཐབས་བྱས་སམ།"
"མེད།” ཌིན་གྱིས་བཤད། “ང་ལ་ལས་ཀ་གཞན་ཞིག་ཡོང་གི་ཡོད།”
“ཨོ། ཁྱེད་ཀྱིས་དཔེ་མཚོན་འདི་དག་ལ་ཅི་ཞིག་བྱེད་རྩིས་ཡོད།"
"ངས་མི་ཤེས།" ཆེས་ཁུ་སིམ་མེ་བའི་ཁྲོད་དུ་ཚོང་པ་དེས་ཁོང་གི་སྐྱོ་མདོག་གི་
སླ་ང་རྣམས་ཡར་བསྒྲུགས་ཤིང་དེ་ནས་ཐོན་སོང་། ང་ནི་ཡོད་ཚད་ལ་ཉོབ་ཅིང་ཐང་
ཆད་འདུག་ལ། ཌིན་ཡང་དེ་ལྟར་རེད།
འོན་ཀྱང་མཚན་མོ་གཅིག་ལ་གློ་བུར་དུ་ང་ཚོ་མཉམ་པོར་སྨྱོན་པ་བྱེད་དུ་
ཕྱིན་པ་ཡིན། ང་ཚོ་ཧྥི་རི་སི་ཁོ་གྲོང་ཁྱེར་གྱི་མཚན་ཚོགས་ཁང་ཆུང་ཆུང་ཞིག་ཏུ་སི་
ལིམ་ གྷའི་ལརད་ལ་བལྟ་རུ་ཕྱིན་པ་ཡིན། སི་ལིམ་ གྷའི་ལརད་ནི་སྐམ་ལ་རིང་བའི་
མི་ནག་སྐྱོ་བའི་མིག་ཆེན་པོ་ཡོད་ཅིང་། རྟག་ཏུ་“འགྲིག་གི་རེད། ཨོ་རོ་ནི།” དང་། ཨ་
རག་བྷར་བྷོན་ཏོག་ཙམ་གང་འདྲ་ཡིན་ནམ། ཨོ་རོ་ནི་”"ཞེས་བཤད་མཁན་ཞིག་རེད།
ཧྥི་རི་སི་ཁོ་གྲོང་ཁྱེར་དུ་དགའ་སྣང་ཅན་གྱི་ལོ་གཞོན་ཕྱེད་ཤེས་ཡོན་ཅན་གྱི་ཚོགས་
ཤིག་ཁོང་གི་ཞབས་ལ་གཏུགས་ནས་ཁོང་གིས་བྷོན་གྷོ་ཞེས་པའི་ལག་རྔ་དང་རོལ་
ཆ་གྷི་ཋར། རྣོ་སྦྲེང་བཅས་གཏོང་བ་ལ་མཉན། ཁོང་ལ་ངར་ལངས་པའི་དུས་སུ་ཁོང་
གིས་སྟོད་ཐུང་དང་ནང་གོས་སྟོད་ཐུང་ཕུད་ཅིང་དེ་ནས་འབར་འགྲོ་གི་རེད། ཁོང་
གི་སེམས་ལ་འཁོར་ཚད་རྣམས་བྱེད་ཅིང་བཤད། ཁོང་གིས་"ཨར་འདམ་དཀྲུགས་
ཆས། ཁྲོག ཁྲོག”" ཅེས་པའི་གླུ་དབྱངས་ལེན། དེ་ནས་གློ་བུར་དུ་རྡུང་བའམ་འདེགས་
འཇོག་དེ་ཇེ་དལ་དུ་གཏོང་ཞིང༌། རང་གི་ལག་རྔའི་སྟེང་ནས་བསམ་གཞིགས་བྱེད།
དེ་དང་ཆབས་ཅིག་རང་གི་མཛུབ་རྩེ་དག་གིས་རྔ་པགས་ལ་ཐུག་ལ་ཁད་ཙམ་དུ་
བྱེད་སྐབས་མི་ཚང་མས་དབུགས་བཀག་ནས་མདུན་དུ་བསྙེས་ཏེ་མཉན་པར་བྱེད།
ཁྱེད་ཀྱིས་ཁོང་གིས་འདི་འདྲ་སྐར་མ་གཅིག་གཉིས་ཙམ་ལ་བྱེད་པར་འདོད་མོད་
ཁོང་གིས་མུ་མཐུད་བྱེད་པར་འགྱུར། ཁོང་གིས་ཆུ་ཚོད་གཅིག་གི་དུས་ཡུན་ལ་ཁོང་
གི་སེན་མོའི་རྩེ་མོ་དང་མཉམ་དུ་གོ་དཀའ་བའི་སྒྲ་ཆུང་ཆུང་ཞིག་བཟོ་བ་དང་། དེ་
ནས་དུས་ཡུན་དེའི་རིང་ལ་ཇེ་ཆུང་ནས་ཇེ་ཆུང་ལ་བཏང་སྟེ་མཐར་ཁྱེད་ཀྱིས་མི་གོ་
བའི་བར་དང་། སྒོ་ཕྱེས་ཡོད་པ་བརྒྱུད་ནས་རླངས་འཁོར་འགྲུལ་བཞུད་ཀྱི་སྒྲ་ནང་དུ་
མཆེད་ཡོང་། དེ་ནས་ཁོང་ག་ལེར་ཡར་ལངས་ཤིང་སྐད་སྦུག་བླངས་ནས་ཧ་ཅང་དལ་
བོའི་ཐོག་ནས་འདི་བཤད་ཀྱི་རེད། "དཔེ་ཡག་པོ་ ཨོ་རོ་ནི་... འགྲིག་གི་རེད། ཨོ་རོ་
ནི་ ... བདེ་མོ་ ཨོ་རོ་ནི་ ... ཨ་རག་བྷར་བྷོན། ཨོ་རོ་ནི་ ... ཚང་མ་ ཨོ་རོ་ནི་ ... མདུན་
གྲལ་ན་སྡོད་པའི་བུ་རྣམས་ཀྱིས་རང་གི་བུ་མོ་རྣམས་ལ་ཇི་ལྟར་བྱེད་ཀྱི་ཡོད། ཨོ་རོ་ནི་
... ཝའུ་ཏི། ཨོ་རོ་ནི་རོ་ནི་ .." ཁོང་གིས་འདི་ལྟར་སྐར་མ་བཅོ་ལྔའི་རིང་ལ་སྡོད་ཅིང་།
ཁོང་གི་སྐད་ནི་ཁྱེད་ཀྱིས་མི་གོ་བའི་བར་དུ་ཇེ་དམའ་ནས་ཇེ་དམའ་ལ་འགྲོ ཁོང་གི་
ཡིད་སྐྱོ་བའི་མིག་ཆེན་པོ་དེས་ཉན་མཁན་རྣམས་ལ་ལྟ་རྟོག་བྱེད།
ཌིན་རྒྱབ་ལོགས་སུ་ལངས་ཏེ་བསྡད་ཅིང་། "དཀོན་མཆོག ཨོ་རེད།” ཅེས་ཟེར་
ཞོར་ལག་པ་གཉིས་ཐལ་མོ་སྦྱོར་ཅིང་རྔུལ་ནག་ཐོན་བཞིན་འདུག "སལ། སི་ལིམ་
གྱིས་དུས་ཚོད་ཧ་གོ་གི་འདུག ཁོང་གིས་དུས་ཚོད་ཧ་གོ་གི་འདུག” ཟེར། སི་ལིམ་
རྣོ་སྦྲེང་རོལ་ཆའི་འཁྲིས་སུ་བསྡད་ནས་མཐེབ་འཛིན་གཉིས་མནན་སོང་། སི་ [c]
གཉིས། དེ་ནས་ཡང་གཉིས། དེ་ནས་གཅིག དེ་ནས་གཉིས། དེ་ནས་གློ་བུར་དུ་སྟོབས་
ཆེ་བའི་མི་ཆེན་རོལ་དབྱངས་པ་དེ་རྨི་ལམ་གྱི་ཞིང་ཁམས་ནས་སད་དེ། སི་ལིམ་གྱིས་
སི་ ཇེམ་ བྷུ་ལུ་སི་ཞེས་པའི་ཇེ་ཛི་རོལ་དབྱངས་གཏོང་བཞིན་པ་ངོས་ཟིན་ཞིང་། ཁོང་
གིས་རང་གི་གོང་མཛུབ་ཆེན་པོ་དེས་རྒྱུད་སྐུད་ཀྱི་སྟེང་དུ་མནན་གྱིས་གཞུས་ཤིང་།
ཆེས་ཆེར་གྲག་འོང་བའི་བརྡབས་སྒྲ་དེ་མགོ་ཚུགས་སོང་ལ། མི་ཚང་མ་འགུལ་མགོ་
བརྩམས། སི་ལིམ་གྱིས་སྔར་མེད་ཀྱི་སྐྱོ་ཉམས་བཅས་ཡར་བལྟས་སོང་། དེ་ནས་ཁོང་
ཚོས་ཇེ་ཛི་རོལ་དབྱངས་ཆུ་ཚོད་ཕྱེད་ཀ་ཙམ་རིང་ལ་བཏང་བྱུང་ལ། དེ་ནས་སི་ལིམ་
ངར་བར་གྱུར་ཏེ་ལག་རྔ་ལ་འཇུས་ཤིང༌། ཁིའུ་བྷ་ཡུལ་གྱི་མགྱོགས་རྡུང་ཧ་ལས་པ་
ཞིག་རྩེ་བཞིན་སྨྱོ་འཚུབ་འཚུབ་ཀྱི་དོན་མང་པོ་ཞིག་སི་པན་གྱི་སྐད་དང་། ཨ་རབ་
ཀྱི་སྐད། པེ་རུའི་ཁ་སྐད། ཨི་ཇིབ་ཀྱི་སྐད། ཁོང་གིས་ཤེས་ཚད་ཀྱི་སྐད་རིགས་ནང་
ནས་བཤད་སོང་ལ། ཁོང་གིས་སྐད་རིགས་གྲངས་ལས་འདས་པ་ཞིག་ཤེས་ཀྱི་རེད།
མཐར་ལེའུ་དེ་མཇུག་སྒྲིལ་ཞིང་། ལེའུ་རེ་རེ་ལ་ཆུ་ཚོད་གཉིས་རེ་འགོར་གྱི་རེད། སི་
ལིམ་ གྷའི་ལརད་ཕྱིན་ནས་ཀ་བ་ཞིག་ལ་བསྙེས་ནས་ལངས། མི་རྣམས་ཁོང་ལ་སྐད་
ཆ་བཤད་དུ་ཡོང་རིམ་བཞིན་ཁོང་གིས་སྐྱོ་ཉམས་ཀྱིས་མི་ཚང་མའི་མགོ་བོ་ལ་ལྟ། ཨ་
རག་བྷར་བྷོན་ཞིག་ཁོང་གི་ལག་པའི་ནང་དུ་ལྷུང་། “བྷར་བྷོན། ཨོ་རོ་ནི། ཐུགས་རྗེ་
ཆེ། ཨོ་ཝའུ་ཏི ..." མི་སུས་ཀྱང་སི་ལིམ་ གྷའི་ལརད་གང་དུ་ཡོད་པ་མ་ཤེས། ཐེངས་
ཤིག་ཌིན་ལ་རྨི་ལམ་ཞིག་བྱུང་བ་དེར་ཁོ་ལ་བྱིས་པ་ཞིག་བཙའ་བཞིན་ཡོད་པ་དང་།
ཁོང་ཁ་ལི་ཧྥོར་ནི་ཡའི་སྨན་ཁང་ཞིག་གི་སྤང་ཐང་དེར་ཉལ་བའི་སྐབས་སུ་ཁོང་གི་
གྲོད་པ་སྔོ་མེར་རེར་འབུར་དུ་ཐོན། ཤིང་སྡོང་ཞིག་གི་འོག་ཏུ་མི་ནག་གི་ཚོགས་ཤིག་
དང་མཉམ་དུ་སི་ལིམ་ གྷའི་ལརད་བསྡད་ཡོད། ཌིན་གྱིས་འུ་ཐུག་པའི་ཨ་མ་ཞིག་གི་
ལྟ་སྟངས་ཤིག་སྤྱད་ནས་རང་གི་མིག་ཁོང་ལ་བསྐོར། སི་ལིམ་གྱིས་ “"ཨོ་དེ་རེད། ཨོ་རོ་
ནི་”ཞེས་བཤད། ད་ཆ་ཌིན་གྱིས་ཁོང་ལ་གཏུགས་ན་ཁོང་གིས་རང་གི་དཀོན་མཆོག་
ལ་གཏུགས་པ་རེད། ཁོང་གིས་སི་ལིམ་ནི་དཀོན་མཆོག་རེད་བསམས་ཡོད། ཁོང་
གིས་ཁོང་གི་མདུན་དུ་མགོ་བོ་སྒུར་ཏེ་ང་ཚོ་དང་མཉམ་དུ་བཞུགས་རོགས་ཞུས།
ºལགས་སོ།། ཨོ་རོ་ནི།” སི་ལིམ་གྱིས་བཤད། ཁོང་སུ་ཞིག་གི་ཡང་མཉམ་དུ་སྡོད་སྲིད་
མོད། ཁོང་གིས་བླའམ་ཆོས་ཀྱི་ཐོག་ནས་ཁྱེད་དང་མཉམ་དུ་ཡོད་པའི་དམ་བཅའ་
མི་བྱེད། ཌིན་ལ་ཅོག་ཙེ་ཞིག་ཐོབ། ཆང་ཉོས། སི་ལིམ་གྱི་མདུན་དུ་གཡོ་འགུལ་མེད་
པར་བསྡད། ཁོའི་མགོ་ཡི་ཐད་ནས་སི་ལིམ་གྱིས་རྨི་ལམ་རྨིས། སི་ལིམ་གྱིས་"ཨོ་རོ་
ནི་”ཞེས་བཤད་ཐེངས་རེ་རེ་ལ་ཌིན་གྱིས་“ལགས་རེད།" ཟེར། དེ་ལྟར་ང་ནི་མི་སྨྱོན་པ་
འདི་གཉིས་དང་ལྷན་དུ་བསྡད་པ་ཡིན། ཅི་ཡང་བྱུང་མ་སོང༌། སི་ལིམ་ གྷའི་ལརད་
ལ་མཚོན་ན་འཇིག་རྟེན་ཧྲིལ་པོ་ནི་ཨོ་རོ་ནི་ཆེན་པོ་ཙམ་ཞིག་རེད།
མཚན་མོ་དེ་ག་རང་ལ་ངས་ཧྥིལ་མོར་དང་གྷེ་རེ་སྲང་ལམ་གྱི་སྟེང་དུ་ལེམ་ཕི་ཤེ་
ཌེ་ལ་རོལ་བ་ཡིན། ལེམ་ཕི་ཤེ་ཌེ་ནི་མི་ནག་ཆེན་པོ་ཞིག་ཡིན་ལ། ཁོང་གིས་རྒྱབ་གོས་
ལྭ་བ་དང་ཞྭ་མོ། སྐེ་དཀྲིས་བཅས་གོན་ནས་ཧྥི་རི་སི་ཁོའི་གྲོང་ཁྱེར་གྱི་རོལ་དབྱངས་
ཚོམས་ཁང་དག་ལ་འོང་ཞིང་། གླུ་གཞས་གར་སྟེགས་སྟེང་དུ་མཆོངས་ནས་གཞས་
གཏོང་མགོ་བཙུགས་ཤིང་། ཁོང་གི་དཔྲལ་བ་ནས་རྩ་རྣམས་འབུར་དུ་ཐོན། ཁོང་
གིས་དབུགས་རྔུབ་ཅིང་དེ་ནས་རང་གི་བླ་སྲོག་གི་རྩ་རྒྱུས་ཡོད་ཚད་ནས་དུང་ཆེན་
གྱི་བྷུ་ལུའུ་རོལ་དབྱངས་སམ་སྐྱོ་བའི་རོལ་དབྱངས་ཤིག་བུས། ཁོང་གིས་གཞས་
བཏང་པ་དང་མཉམ་དུ་མི་རྣམས་ལ་སྐད་བརྒྱབ། "ལྷ་ཡུལ་ལ་འགྲོ་རྒྱུའི་ཆེད་མ་ཤི་
རོགས། ཌོག་ཥོར་ ཕེབ་ཕར་ཞེས་པའི་ཁུ་ནག་བཏུང་བ་ནས་མགོ་ཚུགས། ཨ་རག་
གི་ཐོག་ནས་མཇུག་བསྒྲིལ།” ཟེར། ཡོད་ཚད་ཀྱི་ཐད་ནས་ཁོང་གི་སྐད་ཇེ་ཆེར་འགྲོ།
ཁོང་གིས་ཁྲོ་གཉེར་བསྡུ། ཁོང་གིས་གཅུ་གྲུམ་རྒྱག ཁོང་གིས་ཡོད་ཚད་བྱེད། ཁོང་
ང་ཚོའི་ཅོག་ཙེའི་སྟེང་དུ་ཡོང་ཞིང་ཚུར་བསྙེས་ནས་ “ཨོ་རེད།” ཅེས་བཤད། དེ་ནས་
ཁོང་གི་གོམ་པ་འཁྱོར་བཞིན་ཕྱི་རོལ་གྱི་སྲང་ལམ་དུ་འགྲོ་ཞིང་ཚོམས་ཁང་གཞན་
ཞིག་ཏུ་འགྲོ། དེ་ནས་ཁོ་ནེ་ ཇོར་ཌན་ཡོད་པ་རེད། སྨྱོན་པ་ཞིག་རེད་ལ་ཁོང་གིས་
གཞས་གཏོང་ཞིང་ལག་པ་གཉིས་གཤོག་པ་བཞིན་བརྡེབས། མཇུག་ཏུ་བུད་མེད་ནང་
བཞིན་སྐད་ཅོར་རྒྱག་པར་བྱེད། ཁྱེད་ཀྱིས་ཁོང་མཚན་མོའི་འཕྱི་པོ་ལ་ཇེམ་སོན་ ནུག་
གི་མཚན་ཚོགས་ཁང་དུ་ཁོང་གི་མིག་གོར་མོ་ཆེན་པོ་གཉིས་དང་ཕྲག་པ་ཞ་བོ། བར་
སྣང་དུ་ཁྱད་མཚར་པོས་ཆེས་ཆེར་ཅེར་བ་ཞིག་དང་བཅས། ཇེ་ཛི་རོལ་དབྱངས་རྒོད་
པོ་དག་ལ་ཉན་བཞིན་ཐང་ཆད་ནས་ཡོད་པ་མཐོང་གི་རེད་ལ། ཁོང་གི་མདུན་དུ་
བཏུང་བ་ཞིག་ཡོད་པ་རེད། ངས་རོལ་དབྱངས་པ་དེ་འདྲའི་སྨྱོན་པ་མཐོང་མ་མྱོང་།
ཧྥི་རི་སི་ཁོའི་མི་ཚང་མས་འབུད་ཀྱི་འདུག འདི་ནི་གླིང་ཕྲན་འདིའི་མཇུག་མཐའ་དེ་
རེད་ལ། ཁོང་ཚོས་སྣང་བ་ལ་འཇོག་གི་མི་འདུག ང་ལ་ངའི་ཇི་ ཨའེ་དངུལ་འཛིན་
མ་འབྱོར་བར་དུ་ང་དང་ཌིན་གཉིས་ཚུལ་དེ་ལྟ་བུའི་ཐོག་ནས་སན་ ཧྥ་རན་སི་སི་ཁོ་
གྲོང་ཁྱེར་ལ་གླེན་མྱུལ་བྱས་པ་ཡིན་ལ། དེ་ནས་ང་ཁྱིམ་ལ་ལོག་རྒྱུར་གྲ་སྒྲིག་ཡིན།
ང་སན་ ཧྥ་རན་སི་སི་ཁོ་ལ་ཡོང་ནས་ག་རེ་འགྲུབ་པ་རེད། ངས་མི་ཤེས། ཁ་མེལ་
གྱིས་ང་ཐོན་ན་འདོད། ཌིན་ལ་ཐོན་མ་ཐོན་གང་ཡིན་ཡང་ཁྱད་པར་མི་འདུག ངས་
བག་ལེབ་ཆག་པ་གཅིག་དང་ཤ་ཉོས་ནས། སླར་ཡང་ལུང་པ་འདི་བརྒལ་ནས་འགྲོ་
རྒྱུར་ང་རང་ལ་སནད་ཝི་ཆི་བག་ལེབ་བཅུ་བཟོས་པ་ཡིན། ང་ཌ་ཁོ་ཋ་མངའ་སྡེ་
ལ་འབྱོར་བའི་དུས་ཚོད་དེ་ལ་འདི་དག་ཚང་མ་ངའི་ཐོག་ནས་རུལ་འགྲོ་གི་རེད།
མཚན་མོ་མཐའ་མ་དེ་ལ་ཌིན་སྨྱོས་སོང་། ཁོང་གིས་གྲོང་ཁྱེར་དཀྱིལ་གྱི་གང་ཞིག་
ནས་མེ་རི་ལུ་རྙེད་འདུག ང་ཚོ་ཁོང་གི་རླངས་འཁོར་དུ་འཛུལ་ནས་མཚོ་འགྲམ་
ཕར་ངོས་ཀྱི་རི་ཆི་མོནད་གྲོང་ཁྱེར་གྱི་གང་ས་གང་ལ་ཕྱིན་ནས། སྣུམ་གྱི་ཁང་རྩེག་
དག་གི་ཁྲོད་ན་ཡོད་པའི་མི་ནག་གི་ཇེ་ཛི་རོལ་དབྱངས་ཀྱི་སྤྱིལ་ཁང་དག་ལ་མྱུལ།
མེ་རི་ལུ་དེར་སྡོད་དུ་ཕྱིན་སོང་ལ། མི་ནག་ཅིག་གིས་མོ་ལ་གཙེས་ཤིང་མོའི་འོག་གི་
རྐུབ་སྟེགས་དེ་ཕར་དྲུད་སོང་། གསང་སྤྱོད་ནང་དུ་བུ་མོ་རྣམས་ཀྱིས་མོ་ལ་ཆགས་
སྤྱོད་ཀྱི་ཆེད་དུ་གཏུགས་འདུག ང་ལ་ཡང་གཏུགས་སོང་། ཌིན་ནི་ལུས་ཡོངས་རྫོགས་
ལ་རྔུལ་ནག་ལངས་འདུག འདི་ནི་མཐའ་མཇུག་དེ་རེད་ལ་ང་ཕྱི་རོལ་ལ་ཐོན་ན་
འདོད།
སྐྱ་རེངས་ཀྱི་སྐབས་སུ་ང་ནི་ངའི་ནེའུ་ཡོག་གི་སྤྱི་སྤྱོད་རླངས་འཁོར་ཐོབ་ཅིང་
ཌིན་དང་མེ་རི་ལུ་གཉིས་ལ་བདེ་མོ་ལབ་པ་ཡིན། ཁོང་གིས་ངའི་སན་ཌི་ཝི་ཆི་བག་
ལེབ་འགའ་འདོད་འདུག ངས་ཁོང་ཚོ་ལ་མེད་ཅེས་ལབ་པ་ཡིན། དེ་ནི་ཡིད་སྐྱོ་བའི་
དུས་སྐབས་ཤིག་རེད། ང་ཚོ་ཚང་མས་ང་ཚོ་ཕན་ཚུན་ལ་ཁྱོན་ནས་ཐུག་གི་མ་རེད་
བསམས་ཡོད་པ་རེད་ལ། ང་ཚོས་དེ་ལ་ཁ་ཡ་བྱེད་ཀྱི་མེད།

བམ་པོ་གསུམ་པ།
ལེའུ་དང་པོ།

༡༩༤༩ ལོའི་དཔྱིད་ཀར། ངས་ཇི་ ཨའེ་སློབ་གསོའི་མ་དངུལ་གྱི་དངུལ་བྱང་དག་
ལས་སྒོར་མོ་འགའ་ཞིག་བསགས་ཡོད་ཅིང་། ང་གཏན་སྡོད་བྱེད་དགོས་བསམས་
ནས་ཌེན་ཝར་ལ་ཕྱིན་པ་ཡིན། ངས་ང་རང་ནི་ཨ་མེ་རི་ཀའི་ས་དཀྱིལ་དེར་ཁྱིམ་
བདག་ཅིག་གི་ཚུལ་དུ་མཐོང་བྱུང་། ང་ནི་ཁེར་རྐྱང་ཡིན། དེར་མི་གཅིག་ཀྱང་མི་
འདུག བྷེབ་ རའོ་ལིན་སི་མི་འདུག་ལ། རའེ་ རའོ་ལིན་སི་མི་འདུག ཋིམ་ གྷེ་རེ། བྷེ་
ཋི་ གྷེ་རེ། རོ་ལནད་ མེ་ཇོར། ཌིན་ མོ་རི་ཡར་ཋི། ཁར་ལོ་ མག་སི། ཨེ་ཌི་ཌན་ཁེལ། རོ་
ཡེ་ཇོན་སོན། ཁོ་མི་ སི་ནར་ཁ་ཡང་མི་འདུག སུ་གང་མི་འདུག ང་ཁར་ཋི་སི་སྲང་
ལམ་དང་ལ་རི་མར་སྲང་ལམ་དུ་མྱུལ་ཞིང་། ༡༩༤༧ ལོར་ང་ལ་ལས་ཀ་ཐོབ་གྲབས་
བྱས་སའི་ཤིང་ཏོག་སྡེབ་ཚོང་གི་ཁྲོམ་ར་དེར་ལས་ཀ་བྱས་ནས་ཏོག་ཙམ་བསྡད་པ་
ཡིན་ལ། དེ་ནི་ངའི་མི་ཚེའི་ནང་གི་ལས་ཀ་དཀའ་ལས་ཁག་ཤོས་དེ་རེད། མཚམས་
ཤིག་ལ་ཉི་ཧོང་གི་བྱིས་པ་འགའ་དང་ངེད་བཅས་ཀྱིས་ཟོང་སྒམ་ཧྲིལ་པོ་གཅིག་
མེ་འཁོར་ནས་མར་ཁྲུ་ཚད་བརྒྱ་ཡི་བར་དུ་དབོར་འདྲེན་བྱེད་དགོས་བྱུང་ཞིང་། དེ་
ཡང་འཐེན་ཐེངས་གཅིག་གིས་སོར་གང་གི་བཞི་ཆ་གཅིག་ཙམ་འགུལ་བར་བྱེད་པའི་
འགྱོགས་ཆས་འཕྲུལ་འཁོར་དང་ལག་པ་སྤྱད་ནས་རེད། ང་ཧབ་སྦྲིད་རྒྱག་བཞིན་
ཟོང་འཁོར་གྱི་འཁྱག་དར་ཅན་གྱི་ཐང་གཅལ་ནས་ཆུ་ཀུ་བའི་དོ་སྒམ་དག་འབར་
བཞིན་པའི་ཉི་འོད་ཁྲོད་དུ་འཐེན་པ་ཡིན། དཀོན་མཆོག་མཁྱེན། གནམ་རྒན་མའི་
འོག་ཏུ། ཅི་ཞིག་ཆེད་དུ།
ས་སྲོད་ཀྱི་སྐབས་སུ་ངས་གོམ་བགྲོད་བྱས། ང་ནི་ཡིད་སྐྱོ་བའི་ས་གཞི་དམར་
པོའི་སྟེང་གི་ནག་ཐིག་ཅིག་དང་མཚུངས་པ་ཚོར་བྱུང༌། ང་ཝིནད་ཛར་མགྲོན་ཁང་
བརྒྱུད་ནས་སོང་ཞིང་། དེར་ཆིག་སྟོང་དགུ་བརྒྱ་སུམ་ཅུ་སོ་གྲངས་ཀྱི་མུ་གེ་ཆེན་པོའི་
སྐབས་སུ་ཌིན་ མོ་རི་ཡར་ཁི་རང་གི་ཕ་དང་ལྷན་དུ་བསྡད་མྱོང་ཡོད་པ་རེད། སྔོན་
ཆད་ཇི་བཞིན་ངས་གང་ས་གང་ལ་བལྟས་ཏེ་ངའི་སེམས་ན་ཡོད་པའི་ལྕགས་ཊིན་
གྱི་མགར་བ་སྡུག་པོ་གྲགས་ཅན་དེ་བཙལ་བ་ཡིན། ཡང་ན་མོན་ཋ་ན་མངའ་སྡེའི་
ནང་གི་ས་ཆ་འདྲ་བོ་ཞིག་ཏུ་ཁྱེད་ཀྱིས་རང་གི་ཕ་ཡིན་པ་འདྲ་བའི་མི་ཞིག་རྙེད་ཀྱི་
རེད་ལ། ཡང་ན་ད་ནི་མེད་པར་གྱུར་སའི་ས་ཆ་ཞིག་ཏུ་རང་གི་གྲོགས་པོའི་ཕ་དེ་
འཚོལ་གྱི་རེད།
དམར་སྐྱའི་མདོག་དང་ལྡན་པའི་དགོང་དྲོ་ཞིག་ལ། སྲང་ལམ་ཉེར་བདུན་
པ་དང་ཝེལ་ཋོན་སྲང་ལམ་གྱི་གློག་འོད་ཁྲོད་དུ་ང་རང་གི་རྩ་རྒྱུས་ཡོད་ཚད་ལ་ཟ་
འཕྲུག་ལང་བཞིན་གོམ་པ་བརྒྱབ་ཅིང་། ང་ནི་མི་ནག་ཅིག་ཡིན་ན་བསམ་པའི་རེ་
སྨོན་སྐྱེ་བ་དང་། མི་དཀར་གྱི་འཇིག་རྟེན་གྱིས་ང་ལ་ཅི་ཙམ་སྤུས་ལེགས་སྤྲད་པ་དེས་
ནི་ངའི་དགའ་བདེའི་འདོད་པ་སྐོང་མི་ཐུབ་ཅིང་། མི་ཚེ་དང་དགའ་སྤྲོ། སྣང་བ་སྐྱིད་
སྐྱིད། མུན་ནག རོལ་དབྱངས་བཅས་ལ་འདང་ངེས་པ་ཞིག་མ་རེད་ལ། མཚན་མོ་ལ་
འདང་ངེས་པ་ཞིག་ཀྱང་མ་རེད། མི་ཞིག་གིས་ཤོག་གུའི་སྡེར་མའི་ནང་དུ་སི་པཱན་
དམར་པོ་ཚ་བོ་བཙོང་སའི་སྤྱིལ་ཁང་ཆུང་ཆུང་ཞིག་ཏུ་ང་བསྡད་པ་ཡིན་ལ། ངས་
ཏོག་ཙམ་ཉོས་ཤིང་། མུན་ནག་ལྐོག་གྱུར་གྱི་སྲང་ལམ་དེ་དག་ཏུ་འཆམ་འཆམ་
བྱེད་ཞོར་ཟོས་པ་ཡིན། ངས་ང་ནི་ཌེན་ཝར་གྱི་མེག་སི་ཁོའི་མི་ཞིག་ཡིན་ན་བསམས་
བྱུང་ལ། མཐའ་ན་ལས་ཀ་ཚོད་མེད་དུ་བྱེད་པའི་ཉི་ཧོང་པ་ཉམ་ཐག་ཅིག་ཡིན་ན་
བསམས་བྱུང་། ང་ནི་ཡིད་མུག་ཅིང་བློ་ཕམ་པའི“མི་དཀར་"ཞིག་ཡིན་པ་འདི་ལས་
གཞན་གང་ཡིན་ཡང་རུང་བར་བསམས། ངའི་མི་ཚེ་ཡོངས་སུ་རྫོགས་པའི་རིང་ལ་
ངས་མི་དཀར་གྱི་སྟོང་བསམ་བཟུང་ཡོད་ཅིང་། དེའི་རྒྱུ་མཚན་གྱིས་ངས་སན་ ཝ་
ཁིང་ལུང་པའི་ནང་དུ་བུ་མོ་ཡག་པོ་ཋེར་རེ་ལྟ་བུ་གཡུགས་པ་རེད། ངས་མེག་སི་
ཁོའི་མི་རྣམས་ཀྱི་ཁྱམས་ར་དང་མི་ནག་གི་ཁང་པ་རྣམས་བསྐྱུར་ནས་ཕྱིན་ཅིང་།
སྐད་མཉེན་ལ་འཇེབས་པ་རེ་དེར་འདུག་ཅིང་། མཚམས་ལན་རེར་བདེ་ཚོར་སྐྱེན་
པའི་བུ་མོ་ལྐོག་གྱུར་པ་འགའ་ཞིག་གི་པུས་མོ་ནག་གེ་བ་དང་། མེ་ཏོག་རྒྱ་སེའི་སྐྱེད་
ཚལ་གྱི་སྒོ་རའི་རྒྱབ་ཏུ་གདོང་ནག་པོའི་ཁྱོ་ག་རྣམས་འདུག་ལ། བྱིས་པ་རྣམས་ནི་
གནའ་བོའི་གཡོ་འགུལ་ཅན་གྱི་རྐུབ་སྟེགས་དག་གི་སྟེང་དུ་འཕགས་པ་ཞིག་དང་
མཚུངས་པར་བསྡད་འདུག བུ་མོ་ནག་རིལ་མ་ཤོག་ཁག་ཅིག་བསླེབས་སོང་ལ། དེའི་
གྲས་ཀྱི་བུ་མོ་གཞོན་གྲས་གཅིག་ནི་ཨ་མ་ཡིན་པ་འདྲ་བའི་རྒན་པ་ཚོའི་གྲས་ནས་
ཐོན་ཏེ་ངའི་རྩར་རྒྱུགས་ནས་ཡོང་ནས། "ཨ་རོ། ཇོ།" ཞེས་བཤད་ཅིང་། དེ་མ་ཐག་
ཏུ་ང་ཇོ་མིན་པ་མཐོང་བ་དང་ངོ་ཚ་བཞིན་ཕར་བརྒྱུགས་སོང་། ངས་ང་ནི་ཇོ་ཡིན་
ན་བསམས་བྱུང་། ང་ནི་ང་སྟེ་ཡིད་སྐྱོ་བའི་སལ་ཕ་ར་ཌེ་སི་རེད་ལ། མུ་མེན་མདོག་
གི་མུན་ནག་ཅན་དང་། བཟོད་པར་དཀའ་བའི་མཚན་མོ་སྙིང་དུ་སྡུག་པ་འདི་ལ།
འཁྱམས་ཉུལ་བྱེད་བཞིན་ཡོད་ཅིང་། སྐྱིད་ཅིང་སེམས་གཙང་མ། དགའ་བདེ་ཅན་
གྱི་མི་ནག་གི་ཨ་མེ་རི་ཀ་ལ་ངས་འཇིག་རྟེན་བརྗེ་བསྒྱུར་ཐུབ་ན་བསམས་བཞིན་
ཡོད། ཁྱིམ་མཚེས་རྙིང་གོག་འདི་ཚོས་ང་ལ་སྲང་ལམ་འདི་དག་ཆུང་དུས་ནས་རྒྱུས་
མངའ་ཆེ་བའི་ཌིན་དང་མེ་རི་ལུ་དྲན་དུ་བཅུག་བྱུང་། ངས་ཁོ་ཚོ་རྙེད་ན་བསམས་
ནས་རེ་བ་ཆེན་པོ་བྱས་པ་ཡིན།
མ་གིའི་ལམ་ཁ་ཉེར་གསུམ་པ་དང་ཝེལ་ཋོན་སྲང་ལམ་གྱི་བསྣོལ་མཚམས་དེ་
ན། གནམ་གློག་གི་འོད་མཆེད་པའི་འོག་ན་སྤོ་ལོ་སྙི་མོ་ཞེས་པ་རྩེ་བཞིན་འདུག་ཅིང་།
གློག་དེས་རྡོ་སྣུམ་གྱི་རྫ་མ་ཆེན་པོ་དེ་ཡང་གསལ་ལེར་བྱས་འདུག རྩེད་མོ་རྩེ་ཐེངས་རེ་
རེར་ལ་ཆེས་ཆེ་བའི་སྤྲོ་སྣང་ཅན་གྱི་མི་ཚོགས་ཀྱིས་སྐད་རྒྱག་པར་བྱེད། མི་རིགས་
དཀར་པོ་དང་ནག་པོ། མེག་སི་ཁོ་བ། གདོད་མའི་མི་རིགས་གཙང་མ་བཅས་ཀྱི་ལོ་
གཞོན་དཔའ་རྟུལ་ཁྱད་མཚར་བ་རྣམས་རྩེད་ཐང་དུ་འཛོམས་ནས། སེམས་པ་སྐྱོ་རུ་
འཇུག་པའི་གཟབ་གཟབ་ནན་ནན་གྱི་ཚུལ་གྱིས་རྩེད་མོ་རྩེ་བཞིན་འདུག རྩེད་ཐང་
གི་བྱིས་པ་རྣམས་ཀྱིས་སྒྲིག་ཆས་གྱོན་པ་ཙམ་ཞིག་རེད། ངའི་མི་ཚེའི་རིང་རྩེད་མོ་བ་
ཞིག་གི་ངོས་ནས་མཚན་མོ་ལ་ཁྱིམ་མཚེས་ཀྱི་བྱིས་པ་རྣམས་དང་། གྲོགས་མོ་རྣམས།
ཁྱིམ་མི་རྣམས་ཀྱི་མདུན་དུ་རྩེད་མོ་འདི་འདྲ་རྩེས་ཆོག་པ་ཞིག་ང་རང་གི་ངོས་ནས་
གཏན་ནས་བྱས་མ་མྱོང་། དེ་ནི་དུས་རྟག་ཏུ་སློབ་གྲྭ་ཆེན་མོའི་ནང་དུ་ཡིན་ཞིང་། རྒྱ་
ཆེ་ཞིང་། ར་བཟི་བའི་ངོ་གདོང་ལས་བྱིས་པའི་གདོང་དང་། མིའི་སྤྲོ་སྣང་འདི་འདྲ་མ་
རེད། ད་ནི་འཕྱིས་དྲགས་པ་རེད། ངའི་འཁྲིས་དེར་མི་ནག་རྒད་པོ་ཞིག་ཡོད་པ་དེས་
ནི་མཚན་མོ་རེ་རེ་བཞིན་རྩེད་མོ་འདི་ལ་བལྟས་ཡོད་པ་འདྲ། ཁོང་གི་འཁྲིས་དེ་ལ་མི་
དཀར་སྤྲང་པོ་ཞིག་འདུག དེ་ནས་མེག་སི་ཁོའི་ཁྱིམ་ཚང་ཞིག་འདུག དེ་ནས་བུ་མོ་
འགའ་རེ་འདུག དེ་ནས་བུ་འགའ་ཞིག་འདུག མིའི་རིགས་ཚང་མ་ས་དེ་ལ་འཛོམས་
འདུག ཀྱེ་མ། མཚན་མོ་དེའི་གློག་འོད་ཀྱི་སྐྱོ་སྡུག་དེ་ཚོ་ཡ། སྤོ་ལོ་འཕེན་མཁན་ན་
གཞོན་དེ་ནི་ཌིན་དང་ཧ་ཅང་འདྲ་བོ་འདུག རྐུབ་སྟེགས་རྣམས་ཀྱི་ཁྲོད་ན་ཡོད་པའི་
སྐྲ་སེར་མ་མཛེས་མ་དེ་ནི་མེ་རི་ལུ་དང་ཧ་ཅང་འདྲ་བོ་འདུག འདི་ནི་ཌེན་ཝར་གྱི་
མཚན་མོ་རེད། ངས་གང་བྱས་པ་དེ་དག་ཡོད་ཚད་ནི་འཆི་བ་རེད།
ཌེན་ཝར་གྱི་ནང་དུ། ཌེན་ཝར་གྱི་ནང་དུ།
ངས་གང་བྱས་ཚད་ནི་འཆི་བ་རེད།
ལམ་ཁ་ཕར་ཕྱོགས་ན་མི་ནག་གི་ཁྱིམ་ཚང་ཞིག་ཁོང་ཚོའི་མདུན་སྒོའི་རྡོ་སྐས་སྟེང་
བསྡད་ནས་ཁ་བརྡ་བྱེད་ཞོར། ཤིང་སྡོང་རྣམས་བརྒྱུད་དེ། སྐར་མ་ཁྲ་ཆེམ་ཆེམ་གྱི་
གནམ་མཁའ་ལ་ཡར་ལྟ་བཞིན་འདུག་ལ། ཞི་འཇམ་གྱི་ངང་ནས་ལྷོད་ལྷོད་བྱེད་ཅིང་།
མཚམས་མཚམས་ལ་རྩེད་མོ་ལ་ལྟ་བཞིན་འདུག བར་དེར་རླངས་འཁོར་མང་པོ་
ལམ་ཁ་ནས་ཕྱིན་སོང་ལ། གློག་དམར་པོ་ཆགས་སྐབས་ལམ་མདོ་རུ་བཀག་སོང་།
དེར་དགའ་ཞིང་སྤྲོ་བའི་སྣང་བ་ཞིག་འདུག་ལ། མཁའ་རླུང་ནི་བློ་ཕམ་དང་། “མི་
དཀར་གྱི་སྡུག་བསྔལ།" སོགས་ཀྱི་སྐོར་ལ་ཅི་ཡང་མི་ཤེས་པའི་དངོས་གནས་དགའ་
སྤྲོ་ཅན་གྱི་མི་ཚེའི་འཁྲུག་ཆ་དེས་ཁེངས་འདུག མི་ནག་རྒད་པོ་དེའི་ལྭ་བའི་གློ་ཁུག་
ན་སྦི་རག་གི་ཤེལ་དམ་ལྕགས་ཊིན་ཞིག་འདུག་ཅིང་། ཁོང་གིས་དེ་ཁ་འབྱེད་པར་བྱེད།
མི་དཀར་རྒད་པོ་དེས་ཕྲག་དོག་གི་མིག་གིས་ལྕགས་ཊིན་དེ་ལ་བལྟས་ཤིང་། ཁོང་གིས་
སྦ་ཁུག་ཏུ་ལག་མྱོང་བྱས་ཏེ་ཁོང་གིས་ཀྱང་ལྕགས་ཊིན་ཞིག་ཉོ་ཐུབ་མིན་ལ་བལྟས་
སོང་། ང་ནི་ཇི་ལྟར་ཤི་བ་རེད་ཡ། ང་ས་དེ་ནས་ཐོན་པ་ཡིན།
ང་ནི་ངོ་ཤེས་པའི་བུ་མོ་ཕྱུག་པོ་ཞིག་ཡོད་པ་ལ་ཐུག་ཏུ་ཕྱིན་པ་ཡིན། ཞོགས་པར་
མོས་རང་གི་དར་གོས་ཀྱི་ནང་འཇམ་ཤ་འབྱར་མ་ནས་སྒོར་མོ་བརྒྱ་ལོར་ཞིག་བཏོན་
ཏེ་བཤད་རྒྱུར། “ཁྱེད་ཀྱིས་ཧྥི་རི་སི་ཁོ་གྲོང་ཁྱེར་ལ་འགྲོ་རྒྱུའི་སྐད་ཆ་བཤད་བསྡད་
ཀྱི་འདུག དེ་འདྲ་ཡིན་ན་འདི་འཁྱེར་ནས་རྒྱུགས་ཤིག སྐྱིད་པོ་ཐོངས།" ཟེར། དེར་
བརྟེན་ངས་རྙོག་དྲ་ཚང་མ་སེལ་བ་རེད་ལ། ང་རང་ལ་ཧྥི་རི་སི་ཁོ་གྲོང་ཁྱེར་བར་དུ་
སྣུམ་རིན་ལ་སྒོར་མོ་བཅུ་གཅིག་ཅན་གྱི་འགྲུལ་བཞུད་ལས་ཁུངས་ཀྱི་རླངས་འཁོར་
ཞིག་ཐོབ་བྱུང་ལ། ས་གཞིའི་ངོས་ནས་འཕུར་ཕྱིན་པ་ཡིན།
མི་གཉིས་ཀྱིས་རླངས་འཁོར་འདི་སྐོར་བཞིན་འདུག་ལ་ཁོང་ཚོས་བཤད་པ་
ལྟར་ན་ཁོང་ཅག་ནི་སྨད་འཚོང་མའི་ཚོང་བདག་ཡིན་ཟེར། མི་གཞན་གཉིས་དེ་
ནི་ངའི་མཉམ་དུ་ཡོད་པའི་འགྲུལ་པ་རེད། ང་ཚོ་བཙིར་ནས་བསྡད་ཅིང་ང་ཚོའི་
སེམས་དེ་དམིགས་ཡུལ་གྱི་སྒང་ལ་གཏད། ང་ཚོ་བེར་ཐའོ་ཌི་ཞེས་པའི་ལ་ཆེན་པོ་
དེ་བརྒལ་ཅིང་། ཋ་བྷར་མ་ཤི་གྲོང་ཚོ་དང་། ཁོ་རོ་བྷིམ་སམ་གྲོང་ཚོ། ཁི་རིམ་ལིང་
གྲོང་ཚོ་བཅས་ཡོད་པའི་རྒྱ་ཆེ་བའི་མཐོ་སྒང་དུ་མར་བབས། དེ་ནས་རེ་བྷིད་ ཨེར་སི་
ལ་ཆེན་བརྒྱུད་ནས་སི་ཋིམ་བྷོད་ སི་ཕི་རིང་སི་གྲོང་ཁྱེར་དུ་མར་བབས། དེ་ནས་ཕྱིར་
ཐོན་ཏེ་རྡུལ་འཚུབ་པའི་ལམ་ཐག་མེལ་ལེ་ལྔ་བཅུའི་རིང་དཀྱོགས་ཏེ་སོང་ཞིང་། དེ་
ནས་ཁ་རེག་གྲོང་ཁྱེར་དང་། དེ་ནས་ཨ་མ་རི་ཀའི་བྱེ་ཐང་ཆེན་པོ་ཞེས་གྲགས་པ་དེ་
ལ་ཕྱིན་པ་རེད། ང་ཚོ་ཁ་ལོ་ར་ཌོ་མངའ་སྡེ་དང་ཡུ་ཋ་མངའ་སྡེ་གཉིས་ཀྱི་ས་མཚམས་
བརྒལ་བའི་སྐབས་དེར་ངས་ནམ་མཁའ་ནས་དཀོན་མཆོག་མཇལ་བྱུང་། དེ་ནི་བྱེ་
ཐང་གི་གནམ་ན་ཉི་འོད་ཀྱིས་འཚིག་བཞིན་པའི་སྤྲིན་པ་ཆེན་པོ་ཞིག་གི་གཟུགས་
སུ་འདུག་ལ། ཁོང་གིས་མཛུབ་མོ་ང་ལ་བཙུགས་ནས་“འདི་ནས་སོང་ལ་མུ་མཐུད་
སྐྱོད་ཅིག ཁྱེད་ནི་ལྷ་ཡུལ་གྱི་ལམ་ཁའི་སྟེང་དུ་ཡོད།” ཅེས་བཤད་པ་ལྟར་སྣང་། ཨོ་
རེད། ཀྱེ་ཧུད། དེ་ལས་ཀྱང་ང་རང་ནི་ ནི་ཝ་ཌ་མངའ་སྡེའི་བྱེ་ཐང་ཁྲོད་དུ་བཏུང་བ་
ཁོ་ཁ་ཁོ་ལའི་འཁྱག་སྒམ་ཞིག་གི་འཁྲིས་ན་ཡོད་པའི་པོལ་ཅོག་དང་བཙའ་ཆགས་
པའི་ཤིང་རྟ་འཁོར་ལོ་རྙིང་པ་འགའ་ལ་དོ་སྣང་འཕེལ་བསྡད་ཀྱི་འདུག་ལ། དེར་སྤྱིལ་
ཁང་རྣམས་ལ་བཀལ་བའི་ནམ་ཟླས་ཟད་པར་གྱུར་པའི་མིང་བྱང་དེ་དག་ནི་གདོན་
གྱིས་བཟུང་བའི་བྱེ་ཐང་གི་རླུང་བུའི་ཁྲོད་ལྷབ་ལྷབ་གཡོ་བ་དང་། མིང་བྱང་དེ་དག་
གི་སྟེང་དུ། “ར་ཋིལ་སི་ནེག་བྷིལ། ཡང་ན་བྷིལ་སྦྲུལ་མཇུག་འདར་མ་འདིར་བསྡད་
མྱོང་བ་རེད།” ཅེས་དང་། ཡང་ན། “བྷོ་རོ་ཁན་མོད་ཨེ་ནི། ཡང་ན་ཨེ་ནི་ཁ་ཆག་མ་
འདིར་ལོ་མང་རིང་ཡིབ་ནས་བསྡད་མྱོང་བ་རེད།” ཅེས་བྲིས་ཡོད། དེ་ནས་རེད་ཡ།
བརྒྱུགས་སོང་། སོལད་ ལེག་གྲོང་ཁྱེར་དུ་སྨད་འཚོང་མའི་ཚོང་བདག་གཉིས་ཀྱིས་
རང་གི་བུ་མོ་རྣམས་ལ་རྟོག་ཞིབ་བྱས་ཤིང་དེ་ནས་ང་ཚོ་ཐོན་ཕྱིན་པ་ཡིན། དེ་ནས་
ཅང་མ་འགོར་བར་ངས་ནི་སླར་ཡང་མཚན་དཀྱིལ་ཞིག་ལ། གྲགས་ཆེ་བའི་གྲོང་ཁྱེར་
སན་ ཧྥ་རན་སི་སི་ཁོ་དེ་མཚོ་ཁ་རུ་གཅལ་དུ་བཀྲམས་ཡོད་པ་ལ་ལྟ་བཞིན་འདུག
དེ་མ་ཐག་ཌིན་གྱི་ཕྱོགས་ལ་བརྒྱུགས་པ་ཡིན། ད་ལྟ་ཁོང་ལ་ཁང་པ་ཆུང་ཆུང་ཞིག་
ཡོད་པ་རེད། ང་ནི་ཁོང་གི་སེམས་ལ་ཅི་ཞིག་འཁོར་བཞིན་ཡོད་པ་དང་ད་ལྟ་ཅི་ཞིག་
འབྱུང་རྒྱུ་ཡིན་པ་དེ་དག་གི་སྐོར་ཤེས་འདོད་ཀྱིས་འཚབ་ཤ་ལངས་ཀྱི་འདུག་ལ། ང་
ལ་ཆ་བཞག་ན་རྒྱབ་ན་ཅི་ཡང་མེད་ཅིང་། ངའི་འབྲེལ་ལམ་རྣམས་ཡོངས་སུ་ཆད་
ཟིན་པ་དང་། ངས་དོན་གང་ཞིག་གི་སྐོར་ལའང་སྐྱག་པ་ཁ་ཡ་ཁོ་རང་བྱས་མེད།
ཞོགས་པའི་ཆུ་ཚོད་གཉིས་པའི་སྟེང་ངས་ཁོང་གི་སྒོ་བརྡུངས་པ་ཡིན།

ལེའུ་གཉིས་པ།

ཁོང་གཅེར་བུ་གཅེར་རྐྱང་བྱས་ཏེ་སྒོ་འགྲམ་དུ་བསླེབས་བྱུང་ལ། སྲིད་འཛིན་གྱིས་
སྒོ་བརྡུངས་ནའང་ཁོང་གིས་དེ་ལ་ཁ་ཡ་བྱེད་མི་སྲིད་པའི་ཚད་རེད། ཁོང་ལ་འཇིག་
རྟེན་དམར་རྗེན་མ་དེ་ཐོབ་ཡོད་པ་རེད། "སལ།” ཁོང་གིས་ལྷག་བསམ་རྣམ་དག་
གི་འཚེར་སྣང་དང་གུས་པ་ཞིག་གིས་བཤད། “ངས་ཁྱེད་ཀྱིས་ངོ་མ་འདི་བྱེད་ཀྱི་རེད་
བསམས་མ་བྱུང་། མཐར་ཁྱེད་ང་ལ་འཁོར་ཡོང་བ་རེད།"
"ཨོ་ཡིན།" ངས་དེ་ལྟར་བཤད། "ངའི་ཡོད་ཚད་འཐོར་སོང་། ཁྱེད་ཀྱི་དོན་དག་
རྣམས་གང་འདྲ་འདུག"
"ཡག་པོ་ཞེ་དྲག་མི་འདུག ཡག་པོ་ཞེ་དྲག་མི་འདུག འོན་ཀྱང་ང་ཚོ་ལ་དོན་དག་
ས་ཡ་མང་པོ་བཤད་རྒྱུ་ཡོད། སལ། འུ་ཅག་གིས་དོན་དེ་བཤད་ནས་ཤེས་རྒྱུའི་དུས་ཚོད་
དེ་ད་བསླེབས་པ་རེད།” ང་ཚོས་དུས་ཚོད་ལ་བསླེབས་ཡོད་པར་མོས་མཐུན་བྱས་ནས་
ནང་དུ་ཕྱིན་པ་ཡིན། ཌིན་དང་ངེད་གཉིས་ཀྱིས་ཐབ་ཚང་ནང་ནས་དགའ་སྤྲོ་ཆེན་
པོས་ཁ་བརྡ་བྱེད་མགོ་བརྩམས་ཤིང་། དུས་མཚུངས་སུ་ང་འདིར་བསླེབས་པ་ནི་ཁྱད་
མཚར་བའི་གདོན་གདུག་པ་ཅན་ཞིག་གངས་དཀར་ལྷ་མོའི་ཕོ་བྲང་ལ་འབྱོར་བ་
དང་ཅུང་འདྲ་བོ་རེད་ལ། དེས་ཐོག་ཁང་ནས་ངུ་སྐད་འཁྱེར་ཡོང་སོང་། ངས་ཌིན་
ལ་བཤད་པ་ཚང་མའི་ལན་ནི་རྒོད་ཅིང་ཤབ་ཤུབ། འདར་བཞིན་པའི་ངང་ནས་“ཨོ་
རེད་”ཅེས་ཟེར། ཁ་མེལ་གྱིས་ཅི་ཞིག་འབྱུང་རྒྱུ་ཡིན་པ་དེ་ཤེས་ཀྱི་ཡོད། ངོ་མ་བཤད་
ན་ཌིན་ནི་ཟླ་བ་འགའ་ཤས་ཀྱི་རིང་ལ་ཁུ་སིམ་མེ་ཡིན་པ་འདྲ་མོད། ད་ནི་ལྷ་ཡི་ཕོ་ཉ་
བསླེབས་པ་རེད་ལ། ཁོང་སླར་ཡང་སྨྱོན་པ་ཆགས་རྒྱུ་ཡིན་པ་རེད། “མོ་ལ་ཅི་ཞིག་བྱུང་
བ་རེད།” ངས་ཤུབ་བུར་སྨྲས།
ཁོང་གིས། “ཁོ་རེ། མོ་ནི་ཇེ་སྡུག་ནས་ཇེ་སྡུག་ལ་འགྲོ་བཞིན་འདུག མོས་ཁྲོ་
གཉེར་བསྡུ་ཞིང་ངུ་སྐད་རྒྱག ང་སི་ལིམ་ གྷའི་ལརད་ལ་ཐུག་ཏུ་མི་འཇུག ང་ཁྱིམ་
དུ་འབྱོར་རྒྱུར་འཕྱིས་ཚད་ལ་ཁོང་ཁྲོ་ལངས། དེ་ནས་ང་ཁྱིམ་དུ་བསྡད་པ་ཡིན་ན་
མོས་ང་ལ་སྐད་ཆ་བཤད་ཀྱི་མི་འདུག དེ་ནས་ང་མཐའ་གཅིག་ཏུ་གཅན་གཟན་
རེད་ཟེར།" ཞེས་བཤད་སོང་། མོ་རང་ལྷོད་ལ་འབབ་ཏུ་འཇུག་ཆེད་ཁོང་ཐོག་ཁང་
ལ་བརྒྱུགས་སོང་། ཁ་མེལ་གྱིས་སྐད་བརྒྱབ་པ་ངས་གོ་བྱུང་། ཁྱེད་རང་རྫུན་རྐྱལ་
རེད། ཁྱེད་རང་རྫུན་རྐྱལ་རེད། ཁྱེད་རང་རྫུན་རྐྱལ་རེད།” ངས་གོ་སྐབས་དེ་བཟུང་
ནས་ཁོང་ཚོར་ཡོད་པའི་ཁང་པ་ཧ་ཅང་ཡག་པོ་དེ་ལ་བརྟག་དཔྱད་བྱས་པ་ཡིན། དེ་
ནི་བཅད་བརྒྱབ་པའི་སྡོད་ཁང་རྣམས་ཀྱི་དཀྱིལ་ན་ཡོད་ལ། ཐོག་ཁང་ཅན་གྱི་ཤིང་
ཁང་རྙིང་པ་འཁྱོག་པོ་ཞིག་རེད་ལ། མཚོ་འགྲམ་མཐོང་སའི་ར་ཤན་ཧིལ་ལམ་ཨུ་རུ་
སུའི་རི་བོའི་སྒང་ཏག་ཏག་ལ་འདུག དེ་ལ་ཁང་མིག་བཞི་ཡོད་པ་ལས་གསུམ་སྟེང་
ཐོག་ཏུ་ཡོད་ཅིང་། འོག་ཁང་དུ་ཧ་ལས་པའི་རྒྱ་ཆེན་པོའི་རིགས་ཀྱི་ས་འོག་ཁང་
པའི་ཐབ་ཚང་ཆེན་པོ་ཞིག་འདུག ཐབ་ཚང་གི་སྒོ་དེ་ཕྱེས་ན་སྤང་ཐང་གི་ར་སྐོར་
ཡོད་ཅིང་། དེར་གྱོན་པ་སྐམ་སའི་གདང་ཐག་རྣམས་འདུག ཐབ་ཚང་གི་རྒྱབ་ན་དོ་
ཁང་ཞིག་ཡོད་པ་དེར་ཌིན་གྱི་ལྷམ་རྙིང་པ་རྣམས་ཡོད་ཅིང་། ལྷམ་དེ་དག་ལ་ང་ཚོ་བྷ་
རེ་བཟོ་སི་གཙང་པོའི་ནང་དུ་རླངས་འཁོར་ཧད་སོན་རྟགས་ཅན་དེ་འགག་སྐབས་
ཀྱི་མཚན་མོ་དེའི་ཋེག་ས་སི་མངའ་སྡེའི་འདམ་བག་སོར་གཅིག་ཙམ་ད་དུང་ཡང་
འབྱར་ནས་འདུག རླངས་འཁོར་ཧད་སོན་རྟགས་ཅན་དེ་མེད་པ་ནི་བཤད་མ་དགོས་
པ་རེད། ཌིན་གྱིས་མུ་མཐུད་ནས་རླངས་འཁོར་གྱི་དུས་བཅད་སྒོར་མོ་སྤྲོད་ཐུབ་མེད་
པ་རེད། ཁོང་ལ་ད་ལྟ་རླངས་འཁོར་གཅིག་ཀྱང་མི་འདུག ཁོང་ཚོའི་བྱིས་པ་གཉིས་
པ་དེ་ཡང་སྟེས་དབང་གིས་སྐྱེ་གྲབས་ཡོད། ཁ་མེལ་གྱིས་ཆེས་ངུ་ཅོར་རྒྱག་པ་ལ་ཉན་
པ་ནི་འཇིགས་སུ་རུང་བ་ཞིག་རེད། ང་ཚོས་དེ་ལ་མཉན་བཟོད་པ་མི་འདུག
སྦི་རག་ཉོ་སླད་ཕྱི་ལོགས་ལ་ཐོན་པ་ཡིན་ལ་དེ་དག་ཕྱིར་ཐབ་ཚང་ལ་འཁྱེར་ཡོང་
བ་ཡིན། ཁ་མེལ་མཐར་གཉིད་དུ་ཤོར་སོང་བའམ་ཡང་ལ་མུན་ནག་ལ་སྟོང་སེང་
ངེར་ཅེར་ནས་མཚན་མོ་བསྐྱལ་བ་རེད། ཅི་ཞིག་མ་འགྲིག་པ་ཡིན་པ་དེའི་སྐོར་ལ་
ངས་ཅི་ཡང་མི་ཤེས་མོད། ཕལ་ཆེར་ཌིན་གྱིས་གང་ལྟར་ཡང་མོ་རང་སྨྱོན་པ་བཟོས་
བཞག་ཡོད་སྲིད་པ་རེད།
ང་ཐེངས་སྔོན་མ་དེར་ཧྥི་རན་སི་ཁོ་གྲོང་ཁྱེར་ནས་ཐོན་པའི་རྗེས་ལ་ཁོང་སླར་
ཡང་མེ་རི་ལུ་ཡི་སྒང་ལ་སྨྱོན་པ་ཆགས་འདུག ཌི་ཝི་ས་ཌེར་རོ་ལམ་ཁའི་སྟེང་ན་
ཡོད་པའི་མོའི་སྡོད་ཤག་དེར་འཁོར་ནས་ཟླ་བ་མང་པོ་བསྐྱལ་ཅིང་། དེར་མོ་རང་ལ་
ཞག་མ་རེ་རེ་ལ་ནང་དུ་གྲུ་པ་མི་འདྲ་བ་རེ་རེ་ཡོད་ཅིང་། དེར་ཁོང་གིས་མོའི་སྒོའི་ཡི་
གེ་འཕེན་སའི་ཨི་ཁུང་བརྒྱུད་ནས་ནང་དུ་ལྐོག་ལྟ་བྱས་ཤིང་། མོ་རང་ཉལ་ཁྲིའི་སྟེང་
མཐོང་ཐུབ་པ་རེད། དེར་ཁོང་གིས་ཞོགས་པ་རྣམས་ལ་མེ་རི་ལུ་བུ་ཞིག་དང་མཉམ་
དུ་གན་རྐྱལ་དུ་ཉལ་ནས་ཡོད་པ་མཐོང་བ་རེད། ཁོ་གྲོང་ཁྱེར་གྱི་གཡས་གཡོན་དུ་
མོ་རང་གི་རྗེས་དེད་ནས་ཕྱིན་པ་རེད། ཁོང་གིས་མོ་རང་ནི་སྨད་འཚོང་མ་ཞིག་ཡིན་
པའི་དཔང་རྟགས་ཏན་ཏན་ཞིག་ཐོབ་འདོད་པ་རེད། ཁོང་མོ་ལ་དགའ་བ་རེད། ཁོང་
གིས་མོའི་ཆེད་དུ་རྔུལ་ནག་བཏོན་པ་རེད། མཐར་ཁོང་ལ་ཚོང་གི་སྐབས་སུ་ལྗང་ཁུ་
ཞེས་འབོད་པ་སྟེ། བཙོ་སྦྱང་མ་བྱས་པའི་སོ་མ་ར་ཛ་མང་ཙམ་ཡོད་པའི་ལྗང་ཁུ་ངན་
པ་འགའ་ཞིག་སྟེས་དབང་གིས་ནོར་ནས་ཐོབ་པ་རེད་ལ། ཁོང་གིས་དེ་ལས་མང་སྐྱོན་
ཡོད་པའི་ཚད་དུ་འཐེན་པ་རེད།
"ཉིན་དང་པོ་དེ་ལ་“ཁོང་གིས་བཤད། “ང་ཉལ་ཁྲིའི་སྟེང་དུ་པང་ལེབ་ཞིག་དང་
འདྲ་བར་གཟུགས་པོ་རེངས་ནས་ཉལ་བསྡད་པ་ཡིན། ང་འགུལ་ཐུབ་ཀྱི་མི་འདུག་
ལ། སྐད་ཆ་ཚིག་གཅིག་བཤད་ཐུབ་ཀྱི་མི་འདུག ངས་མིག་ཆེན་པོར་གདངས་
ནས་གནམ་ལ་བལྟས་ཏེ་བསྡད་པ་ཡིན། ངའི་ཀླད་པའི་ནང་ནས་ཟིར་སྒྲ་གོ་ཐུབ་ཅིང་་
འོད་ཆེམ་ཆེམ་གྱི་ཁྲ་ལམ་མེ་བ་ཡ་མཚན་པོ་སྣ་ཚོགས་པ་ཡོད་ཚད་ཅིག་མཐོང་བྱུང་
ལ་ཧ་ཅང་སྐྱིད་པོ་ཚོར་བྱུང་། ཉིན་གཉིས་པ་དེ་ལ་ང་ལ་ཡོད་ཚད་བསླེབས་བྱུང་། ངས་
བྱས་པ་དང་ཤེས་པ། བཀླགས་པ། གོ་བ། རྣམ་རྟོག་ཏུ་ཤར་བ་སྟེ་དེ་དག་ཡོད་ཚད་ང་
ལ་བསླེབས་བྱུང་ལ། ངའི་སེམས་ཀྱི་ནང་དུ་དེ་དག་ཚང་མ་རང་བྱུང་གི་ཐོག་ནས་
གོ་རིམ་ལྡན་པའི་རྣམ་པ་ཞིག་གིས་གསར་པ་གསར་རྐྱང་གི་ངོ་བོར་བསྐྱར་དུ་བཀོད་
སྒྲིག་བྱས་སོང་། ངས་སེམས་ནང་དུ་བཟུང་བའི་ནང་གི་ཚོར་འདུ་དང་། ལྟད་མོ་ཡ་
མཚན་པ་ལ་རོལ་བ་དང་། སིམ་པའི་ཚོར་བ་མྱོང་བ་དེ་དག་ལས་གཞན་ཅི་ལ་ཡང་
བསམ་བློ་གཏོང་མི་ཐུབ་པའི་རྐྱེན་གྱིས་མུ་མཐུད་ནས། 'ལགས་རེད། ལགས་རེད།
ལགས་རེད་'ཅེས་བརྗོད་བཞིན་བསྡད་ཅིང་། དེ་ཡང་སྐད་ཆེན་པོ་མིན་པར་དངོས་
གནས་སྐད་དམའ་མོས་ 'ལགས་རེད་'ཅེས་བཤད་པ་ཞིག་ཡིན། ཇ་ལྗང་ཁུའམ་སོ་མ་
ར་ཛ་འདི་དག་གི་སྣང་བ་དེ་ཉིན་གསུམ་པའི་བར་དུ་བསྡད་སོང་། དེ་ནས་ངས་ཡོད་
ཚད་ཤེས་བྱུང་ལ། ངའི་མི་ཚེ་ཐག་གིས་ཆོད་སོང་། ང་རང་མེ་རི་ལུ་ལ་དགའ་བ་དེ་
ངས་ཤེས་བྱུང་ལ། ངས་ཨ་ཕ་དེ་གང་ན་ཡོད་ཀྱང་བཙལ་ནས་སྐྱོབ་དགོས་པ་དེ་ཤེས་
བྱུང་། ངས་ཁྱེད་རང་ངའི་གྲོགས་པོ་ཡིན་པ་ལ་སོགས་པ་ཤེས་བྱུང་ལ། ངས་ཁར་ལོ་ཇི་
འདྲའི་རླབས་ཆེ་བ་ཤེས་བྱུང་། ངས་ཕྱོགས་གང་ས་ན་ཡོད་པའི་མི་ཚང་མའི་སྐོར་གྱི་
དོན་དག་སྟོང་ཁ་ལོང་བ་ཞིག་ཤེས་བྱུང་། དེ་ནས་ཉི་མ་གསུམ་པ་དེ་ལ་གཉིད་མ་སད་
ཀྱི་གནས་སྐབས་སུ་རྨི་ལམ་འཁྲུག་པོ་འཇིགས་ཡེར་བ་བསྟུད་བསྟུད་ལ་འབྱུང་མགོ་
བརྩམས་སོང་ལ། དེ་དག་ནི་མཐའ་གཅིག་ཏུ་སྐྱི་གཡའ་ཞིང་། འཇིགས་ཡེར་བ།
ནད་པ་འདྲ་བ་བཅས་རེད། དེར་བརྟེན་ངས་ལག་པ་ཉིས་རྩེག་གིས་པུས་མོ་བསྡམས་
ཏེ་ 'ཨོ་ཧོ། ཨོ་ཧོ། ཨོ་ཧོ། ཨ་ཧ། ཨོ་ཧོ་ ... ཟེར་བཞིན་བསྡད། ཁྱིམ་མཚེས་རྣམས་ཀྱིས་
ཐོས་པ་དང་སྨན་པ་ཞིག་སྐད་བཏང་འདུག ཁ་མེལ་ནི་བྱིས་པ་དང་མཉམ་དུ་རང་
གི་གྲོགས་མོ་རྣམས་ལ་ལྟ་རུ་ཕྱིན་ནས་ནང་དུ་མེད། ཁྱིམ་མཚེས་ཚང་མ་ལ་སེམས་
ཁྲལ་ལངས་འདུག ཁོང་ཚོ་ཁྱིམ་ལ་འཛུལ་ཞིང་། ང་ཉལ་ཁྲིའི་སྟེང་དུ་རྐང་ལག་དུས་
གཏན་དུ་མཐར་བཅད་དེ་བསྡད་ཡོད་པ་རྙེད་འདུག སལ། ངས་ཇའམ་ཉལ་ཐ་དེའི་
འགའ་ཞིག་འཁྱེར་ནས་མེ་རི་ལུ་ཡོད་ས་ལ་བརྒྱུགས་པ་ཡིན། དེ་ནས་གླེན་མ་ཆུང་
ཆུང་དེ་ལ་དོན་དག་གཅིག་པ་གཅིག་རྐྱང་ཞིག་བྱུང་བ་དེ་ཁྱེད་ཀྱིས་ཤེས་སམ། དེ་ནི་
སྣང་བ་གཅིག་པ་གཅིག་རྐྱང་། རིགས་པ་གཅིག་པ་གཅིག་རྐྱང་། དོན་དག་ཚང་མའི་
ཐད་ནས་མཐའ་མའི་ཐག་གཅོད་གཅིག་པ་གཅིག་རྐྱང་། མནར་གཅོད་ཀྱི་སྡུག་སྐད་
དང་རྨི་ལམ་འཁྲུགས་པོ་དག་ལ་འཁྲིད་འགྲོ་བའི་ཟུག་གཟེར་རྡོག་རྡོག་གཅིག་གི་
ནང་ན་གནས་པའི་བདེན་པ་ཡོད་ཚད་མཐོང་བའི་བློ་བཅས་རེད། ཨ་ཡོ། དེ་ནས་
ང་ནི་མོ་རང་ལ་ཧ་ཅང་དགའ་བ་ཤེས་པས་ངས་མོ་རང་བསད་ན་འདོད། ང་ཁྱིམ་ལ་
བརྒྱུགས་ཤིང་མགོ་བོས་རྩིག་པ་ལ་བརྡབས། ང་ཨེ་ཌི་ཌན་ཁེལ་ཡོད་ས་ལ་བརྒྱུགས།
ཁོང་གྷ་ལ་ཋི་ཡ་དང་མཉམ་དུ་ཧྥི་རི་སི་ཁོ་ལ་ལོག་ཡོད། ང་ཚོས་མེ་མདའ་ཡོད་ས་ཤེས་
པའི་མི་ཞིག་ཡོད་པ་དེའི་སྐོར་ངས་ཁོང་ལ་དྲིས། ང་མི་དེ་ཡོད་ས་ལ་བརྒྱུགས། ང་ལ་
མེ་མདའ་ཞིག་འཐོབ། ང་མེ་རི་ལུ་ཡོད་ས་ལ་བརྒྱུགས། ངས་སྒོའི་ཡི་གེ་འཕེན་ཁུང་
ནས་ནང་དུ་བལྟས། མོ་ནི་བུ་ཞིག་དང་མཉམ་དུ་ཉལ་ནས་འདུག ང་ཕྱིར་འཐེན་
དང་འཛེམས་ཟོན་བྱེད་དགོས་བྱུང་། ཆུ་ཚོད་གཅིག་གི་ནང་ཚུད་ནས་སླར་ལོག ང་
ནང་དུ་བཙན་གྱིས་འཛུལ། མོ་རང་གཅིག་པུ་རེད། དེ་ནས་མོ་རང་ལ་མེ་མདའ་
སྤྲད། ང་གསོད་རོགས་ལབ་པ་ཡིན། མོས་དུས་ཡུན་ཆེས་རིང་པོར་མེ་མདའ་ལག་ཏུ་
བཟུང་ནས་བསྡད། ངས་མོ་ལ་འཆི་བ་སྙིང་རྗེ་མོའི་གྲོས་མཐུན་ཞིག་ལ་རེ་སྐུལ་བྱས།
མོའི་འདོད་པར་མ་བབས། ངས་ང་ཚོ་གཉིས་ཀྱི་གཅིག་ནི་འཆི་དགོས་འདུག་ཅེས་
བཤད་པ་ཡིན། མོས་མིན་ཞེས་བཤད་སོང་། ངས་རང་གི་མགོས་རྩིག་པ་ལ་བརྡུངས།
ཁོ་རེ། ང་ནི་སེམས་འཁྲུགས་ནས་འདུག མོས་ཁྱེད་རང་ལ་ལབ་ཀྱི་རེད། མོས་སྐད་ཆ་
བཤད་ནས་ང་ལྷོད་ལ་འབབ་བཅུག་སོང་།"
“དེ་ནས་ག་རེ་བྱུང་སོང་།”
"དེ་ནི་ཁྱེད་རང་ཕྱིན་པའི་རྗེས་རེད་ལ། ཟླ་བ་མང་པོའི་གོང་ལ་རེད། མཐར་མོ་
རང་རླངས་འཁོར་རྙིང་པ་བཙོང་མཁན་ཞིག་ལ་གཉེན་བསྒྲིགས་སོང་། གླེན་པ་ཁྱི་
རྒན་དེས་ང་རྙེད་པ་ཡིན་ན་གསོད་རྒྱུའི་ཁས་ལེན་བྱས་འདུག་ལ། དགོས་གལ་
ལ་ཐུག་ན་ངས་ང་རང་སྲུང་སྐྱོབ་བྱས་ནས་ཁོ་གསོད་དགོས་རྒྱུ་རེད། དེ་ནས་ང་རང་
སན་ ཁོ་ཝིན་ཋིན་བཙོན་ཁང་ལ་འགྲོ་གི་ཡིན། གང་ཡིན་ཟེར་ན། སལ། ནག་ཉེས་ཀྱི་
རིགས་གང་ཡང་རུང་བ་ཞིག་བསགས་ཚེ་ང་ནི་སན་ ཁོ་ཝིན་ཋིན་ལ་མི་ཚེ་ཧྲིལ་བོ་
འགྲོ་རྒྱུ་རེད་ལ། དེ་ནི་ངའི་ལེའུ་མཐའ་མ་དེ་རེད། ལག་པ་སྐྱོན་ཅན་དང་བཅས་ཚང་
མ་རེད།” ཅེས་ཟེར། ཁོང་གིས་ང་ལ་ལག་པ་བསྟན་བྱུང་། ང་ནི་དགའ་སྣང་གི་ཁྲོད་
ནས་ཁོང་གི་ལག་པ་དེ་རྐྱེན་ངན་གོད་ཆག་ཅིག་གིས་མནར་ཡོད་པ་ལ་དོ་སྣང་བྱུང་
མི་འདུག "ངས་ཟླ་བ་གཉིས་པའི་ཚེས་ཉེར་དྲུག་ཉིན་གྱི་དགོང་མོའི་ཆུ་ཚོད་དྲུག་
པའི་སྟེང་མེ་རི་ལུ་ཡི་ཐོད་པའི་སྟེང་གཞུས་པ་ཡིན། ངོ་མ་བཤད་ན་དེ་ནི་ཆུ་ཚོད་
དྲུག་དང་སྐར་མ་བཅུའི་སྟེང་རེད། གང་ཡིན་ཟེར་ན། ངས་ཆུ་ཚོད་གཅིག་དང་སྐར་
མ་ཉི་ཤུའི་ནང་ང་རང་གི་ཟོང་འཁོར་དེའི་རྗེས་ཟིན་དགོས་པ་དེ་ངས་དྲན་གྱི་འདུག
འདི་ནི་ང་ཚོ་ཐུག་ཐེངས་མཐའ་མ་དེ་རེད་ལ། ང་ཚོས་ཡོད་ཚད་ལ་ཐག་གཅོད་བྱས་
པའི་དུས་ཚོད་མཐའ་མ་དེ་རེད། ཨེ་ནས་འདི་ལ་ཉོན་དང་། ངའི་མཐེ་བོང་མོའི་ཐོད་
པ་ནས་ཕྱིར་དཀྱོགས་སོང་། མོ་ལ་མཐའ་ན་སྔོ་ཐིག་ཙམ་ཡང་མི་འདུག ངོ་མ་བཤད་
ན་མོ་གད་མོ་ཤོར་སོང་། འོན་ཀྱང་ངའི་མཐེ་བོང་ནི་མཁྲིག་མའི་གོང་ཙམ་དེར་ཆག་
འདུག དེ་ནས་སྨན་པ་ཐབས་ཆག་ཅིག་གིས་རུས་པའི་འཛིན་ཐེབས་ཤིག་བཟོས་པ་
དེ་ནི་ཧ་ཅང་དཀའ་ངལ་ཆེ་ལ། རུས་པའི་ཆག་དཀྲིས་མི་འདྲ་བ་གསུམ་དགོས་པར་
གྱུར་ཅིང་། རྐུབ་སྟེགས་ནར་མོ་མཁྲེགས་པོའི་སྟེང་ནས་བསྡོམས་ན་ཆུ་ཚོད་ཉི་ཤུ་རྩ་
གསུམ་ལ་བསྡད་ནས་སྒུག་དགོས་བྱུང་བ་ལ་སོགས་པ་རེད། རུས་པའི་ཆག་དཀྲིས་
ཐ་མ་དེ་ལ་འཐེན་འཛེར་ཞིག་ཡོད་པ་དེ་ནི་ངའི་མཐེ་བོང་གི་རྩེ་བརྟོལ་ནས་ཕྱིར་
བརྐྱངས་ཡོད། དེར་བརྟེན་ཟླ་བ་བཞི་པའི་ནང་ཁོང་ཚོས་ཆག་དཀྲིས་དེ་ཕྱིར་བཏོན་
སྐབས་འཛེར་མ་དེས་ངའི་རུས་པ་ལ་སྐྱོན་བྱས་པ་དང་། རུས་པ་ལ་སྐྲངས་ནད་
བསྐྱེད་པ་དེ་གཅོང་ནད་དུ་གྱུར་ཅིང་། ལམ་ལྷོང་མེད་པའི་གཤགས་བཅོས་ཤིག་དང་།
ཟླ་བ་གཅིག་གི་རིང་ལ་ཆག་དཀྲིས་བྱས་པའི་རྗེས་ཀྱི་འབྲས་བུ་ནི། སྐྱག་པ། དེའི་སྣེ་
མོའི་རྩེ་ནས་ཤ་དུམ་བུ་ཞིག་གཅོད་དགོས་པར་གྱུར་བ་རེད།"
ཁོང་གིས་རྨ་དཀྲིས་རྣམས་གྲོལ་ནས་ང་ལ་བསྟན་བྱུང་། སེན་མོའི་འོག་གི་ཤ་
སོར་གང་གི་ཕྱེད་ཀ་ཙམ་མི་འདུག
“དེ་སྡུག་ནས་སྡུག་ཏུ་ཕྱིན་སོང་། ངས་ཁ་མེལ་དང་ཨེ་མེ་གཉིས་གསོ་དགོས་ཀྱི་
ཡོད་ལ། ངས་ཧྥ་ཡར་སི་ཋོན་ཞེས་པའི་རླངས་འཁོར་ཞིག་གསོ་ཁང་ཞིག་ཏུ་ཞིག་
གསོ་བ་ཞིག་གི་ཚུལ་དུ་ལས་ཀ་གང་ཐུབ་ཅི་ཐུབ་ཀྱིས་མགྱོགས་པོར་བྱེད་དགོས་པ་
དང་། དེ་ཡང་རླངས་འཁོར་གྱི་འཁོར་ལོར་ལྷན་པ་བརྒྱབ་པ་རྣམས་ཇེ་བརྟན་དུ་བཟོ་
བཞིན་ཡོད་ལ། དེའི་རྗེས་ནས་རྒྱ་མ་བརྒྱ་དང་ལྔ་བཅུ་ཅན་གྱི་འཁོར་ལོ་རྣམས་ཐང་
ནས་རླངས་འཁོར་གྱི་སྟེང་དུ་འདྲུད་དགོས་ཡོད་པ། དེ་ཡང་ངའི་ལག་པ་སྐྱོན་མེད་པ་
དེ་གཅིག་པུ་བཀོལ་ཐུབ་ཅིང་། སྐྱོན་ཅན་དེ་བརྡབས་རྐྱང་བྱས་ཏེ། ཡང་བསྐྱར་ཆག་
པ་དང་སླར་ཡང་བསྐྱར་སྒྲིག་བྱེད་དགོས་བྱུང་བ་དང་། དེ་ལ་གཉན་ཁ་ཆེས་ཆེར་
ཞུགས་ཏེ་སླར་ཡང་སྐྲངས་པ་རེད། བྱས་ཙང་ད་ཆ་ཁ་མེལ་གྱིས་ལས་ཀ་བྱེད་པའི་རིང་
ལ་ངས་བྱིས་པ་ལ་ལྟ་བཞིན་ཡོད། ཤེས་སོང་ངམ། ཚ་ག་ཚི་གེའི་དངངས་འཚབ་རིམ་
པའི་ནང་དུ་ང་ནི་གྲལ་རིམ་གསུམ་པའི་Aཞེས་པ་དམག་ཞབས་ཀྱི་ལས་ཀ་མི་འཕེར་
བའི་རིགས་དེ་ཡོད་ལ། ཇེ་ཛི་རོལ་དབྱངས་ཀྱིས་དེད་པའི་སྐུ་ཞབས་མོ་རི་ཡར་ཋི་ལ་
མནར་གཅོད་ཐེབས་པའི་རྐུབ་ཡོད་པ་རེད། ཁོང་གི་ཆུང་མས་ཉིན་ལྟར་ཁོང་གི་
མཐེ་བོང་གི་ཆེད་དུ་འགོག་སྨན་ཕེ་ནི་སི་ལིན་གྱི་ཁབ་རྒྱག་གི་ཡོད་པ་རེད་ལ། ཁོང་
ལ་སྨན་མི་འཕྲོད་པའི་རྐྱེན་གྱིས་དེས་རྨ་རུག་བསྐྱེད་བཞིན་ཡོད། ཁོང་གིས་ཟླ་བ་
གཅིག་གི་ནང་ཚུད་ལ་ཨེམ་ཆི་སྐུ་ཞབས་ཧྥི་ལི་མིང་གི་སྨན་ཁུའི་ཚན་ཁག་སྟོང་ཕྲག་
དྲུག་ངེས་པར་དུ་ལེན་དགོས་ཡོད། ཁོང་གི་སྨན་ཁུ་དེས་བསྐྱེད་པའི་མི་འཕྲོད་པའི་
ནད་དེ་ལ་སྔོན་འགོག་སླད་དུ་ཁོང་གིས་ཟླ་བ་འདིར་ཆུ་ཚོད་བཞི་རེའི་ནང་དུ་སྨན་
རིལ་བུ་རེ་རེ་ངེས་པར་དུ་ཟ་དགོས། ཁོང་གིས་མཐེ་བོང་གི་ན་ཟུག་གཅོག་སླད་
གཉིད་སྨན་ཅན་གྱི་ཟུག་འཇོམས་སྨན་འཐུང་དགོས། ཁོང་གིས་རང་གི་རྐང་པའི་
གཉན་ཁ་རྒྱས་པའི་ཆུ་ལྒང་ཞིག་ལ་གཤགས་བཅོས་ངེས་པར་བྱེད་དགོས། ཁོང་གིས་
རང་གི་སོ་གཙང་མ་བཟོ་རྒྱུའི་ཆེད་དུ་གཟའ་ཟླ་བ་རྗེས་མའི་ཞོགས་ཀའི་ཆུ་ཚོད་དྲུག་
པའི་སྟེང་དུ་ངེས་པར་ཡར་ལངས་དགོས། ཁོང་གིས་སྨན་བཅོས་ཀྱི་ཆེད་དུ་རྐང་པའི་
སྨན་པ་ལ་བདུན་ཕྲག་རེར་ཐེངས་གཉིས་ངེས་པར་བསྟེན་དགོས། ཁོང་གིས་མཚན་
མོ་རེ་རེ་ལ་གློ་སྨན་གྱི་སྨན་ཁུ་ངེས་པར་འཐུང་དགོས། ཁོང་གིས་སྣ་ཁུང་གཙང་
འབུད་བྱེད་སླད་མུ་མཐུད་ནས་སྣ་དབུགས་ལེན་པ་དང་སྣ་ཤུ་རྒྱག་དགོས། སྣ་དེ་ནི་
ལོ་ཤས་གོང་ལ་གཤགས་བཅོས་ཤིག་བྱས་པའི་རྐྱེན་གྱིས་ཤུགས་ཉམས་པར་བྱས་ཏེ་
དཔྲལ་བའི་མཚམས་ནས་མར་བརྡིབས་ཡོད་པ་རེད། ཁོང་གི་འཕེན་བྱེད་ཀྱི་ལག་
པ་དེའི་མཐེ་བོང་ཤོར་ཡོད་པ་རེད། ནེའུ་ མེག་སི་ཁོ་མངའ་སྡེའི་བཅོས་སྒྱུར་སློབ་གྲྭའི་
ལོ་རྒྱུས་ཁྲོད་དུ་རླབས་ཆེ་ཤོས་ཀྱི་གོམ་པ་བདུན་ཅུའི་བར་ཐག་ལ་འཕེན་མཁན་དེ་
རེད། དེ་ནས་འོན་ཀྱང་། འོན་ཀྱང་ངས་ནི་འཇིག་རྟེན་འདི་དང་བྱིས་པ་སྙིང་རྗེ་བ་
འདི་རྣམས་ཉི་འོག་ཏུ་རྩེད་མོ་རྩེ་བ་ལ་ལྟ་བ་འདི་ལས་སྐྱིད་ཅིག་དང་འདི་ལས་བདེ་
བ། འདི་ལས་ཡག་ག་ཞིག་གཏན་ནས་ཚོར་མ་མྱོང་། དེ་ནས་ཁྱེད་རང་མཇལ་ནས་
ཧ་ཅང་དགའ་བྱུང་། ངའི་གྲོགས་པོ་བཟང་པོ་ཡ་མཚན་པོ་སལ་ལགས། དེ་ནས་དོན་
ཚང་མ་འགྲིག་འགྲོ་བ་དེ་ངས་ཤེས། ངས་ཤེས། ཁྱེད་རང་གིས་སང་ཉིན་མཐོང་གི་རེད།
ངའི་ཡིད་འོང་གི་སྙིང་ཆུང་མཛེས་མ་བུ་མོ་དེ། ད་ནི་མོ་རང་གཅིག་པུར་ཐེངས་གཅིག་
ལ་སྐར་ཆ་སུམ་ཅུ་རེ་ཡར་ལངས་ཐུབ་ཀྱི་འདུག མོ་ལ་རྒྱ་མ་ཉི་ཤུ་རྩ་གཉིས་འདུག
མོའི་རིང་ཚད་ལ་སོར་ཉི་ཤུ་རྩ་དགུ་འདུག ངས་ད་ལྟ་ཤེས་རྟོགས་བྱས་པ་ལྟར་ན་མོ་
ནི་བརྒྱ་ཆ་སུམ་ཅུ་དང་ཕྱེད་ཀ་དབྱིན་ཇིའི་མི་རེད། བརྒྱ་ཆ་ཉི་ཤུ་རྩ་བདུན་དང་ཕྱེད་
ཀ་ཨར་རི་ཤིའི་མི་རེད། བརྒྱ་ཆ་ཉི་ཤུ་རྩ་ལྔ་ཇར་མན་གྱི་མི་རེད། བརྒྱ་ཆ་བརྒྱད་དང་
བཞི་ཆ་གསུམ་ཌ་ཆིའི་མི་རེད། བརྒྱ་ཆ་བདུན་དང་ཕྱེད་ཀ་སི་ཁོ་ཆིའི་མི་རེད། བརྒྱ་
ཆ་བརྒྱ་ཐམ་པ་ཡིད་དུ་འོང་བ་རེད།” ཟེར། ངས་བྲིས་ཚར་མ་ཐག་པའི་དེབ་དེ་ལ་
ཁོང་གིས་དགའ་སྣང་གིས་བཀྲ་ཤིས་བདེ་ལེགས་ཞུས་སོང་། དེབ་དེ་ནི་པར་སྐྲུན་ཁང་
གིས་པར་སྐྲུན་གྱི་ཁས་ལེན་བྱས་ཡོད་པ་རེད། “ང་ཚོས་མི་ཚེ་ཤེས་ཀྱི་ཡོད། སལ། ང་ཚོ་
རེ་རེ་ནས་ཅུང་ཙམ་ཅུང་ཙམ་བྱས་ཏེ་རྒས་འགྲོ་གི་ཡོད་པ་རེད་ལ། དོན་དག་རྣམས་
ཤེས་བཞིན་ཡོད་པ་རེད། ཁྱེད་ཀྱིས་ང་ལ་ཁྱེད་ཀྱི་མི་ཚེའི་སྐོར་གང་བཤད་པ་དེ་ངས་
ཡག་པོར་ཤེས་ཀྱི་འདུག ངས་ཁྱེད་ཀྱི་ཚོར་བ་དག་ལ་དུས་རྟག་ཏུ་དགའ་བོ་བྱས་
ཡོད། དེ་ནས་ངོ་མ་བཤད་ན། ངས་ངེད་ཀྱི་བུ་མོ་དམྱལ་བ་དེ་ཚོ་དང་མཉམ་དུ་འབད་
པ་ཆེན་པོས་ཐབས་ཤེས་བྱས་ཡོད་པ་ཇི་བཞིན། གལ་སྲིད་ཁྱེད་ཀྱིས་མོ་རང་བཙལ་
ནས་མོ་རང་བསྐྱངས་ནས་མོའི་སེམས་དེ་ཁྱེད་ཀྱི་བླ་སྲོག་བཟོ་ཐུབ་པ་ཡིན་ན་ཁྱེད་ནི་
བུ་མོ་དངོས་གནས་ཡག་པོ་ཞིག་ལ་འབྲེལ་བ་འཛིན་ཆོག་ཆོག་རེད། སྐྱག་པ། སྐྱག་པ།
སྐྱག་པ།” ཁོས་སྐད་བརྒྱབ།
དེ་ནས་ཞོགས་པ་ལ་ཁ་མེལ་གྱིས་ང་ཚོ་གཉིས་ཀ་དང༌། དོ་སྒམ་དང་ཡོད་ཚད་
བཅས་ཕྱི་ལོགས་ལ་བསྐྲད་སོང་། དོན་དེ་ནི་འདི་ལྟར་མགོ་བཙུགས་པ་རེད། སྔོན་
གྱི་ཌེན་ཝར་གྲོང་ཁྱེར་གྱི་རོ་ཡེ་སྟེ་རོ་ཡེ་ ཇོན་སོན་སྦི་རག་འཐུང་ཕྱིར་ང་ཚོས་ཚུར་
བོས་ཡོང་བ་དང་། ཌིན་གྱིས་བྱིས་པ་གཉོར་ཞོར་སྣོད་ཆས་བཀྲུས་ཤིང་། རྒྱབ་ཀྱི་ར་
སྐོར་དུ་གྱོན་པ་བཀྲུས་པ་རྣམས་བསྐམས་པ་རེད། འོན་ཀྱང་ཁོང་ལ་དགའ་སྣང་ཆེ་
དྲགས་པའི་རྐྱེན་གྱིས་ལས་ཀ་དེ་ཚོ་སྤུས་དག་པོ་ཞིག་བྱས་ཡོད་པ་མ་རེད། ཇོན་སོན་
གྱིས་ང་ཚོས་རེ་མི་ བྷོན་ཁོར་ལ་ལྟ་ཆེད་མིལ་སི་ཋི་གྲོང་ཁྱེར་ལ་རླངས་འཁོར་བསྐོར་
རྒྱུའི་མོས་མཐུན་བྱས་སོང༌། ཁ་མེལ་སྨན་པའི་ལས་ཁུངས་ཀྱི་ལས་ཀ་གྲོལ་ནས་ནང་
དུ་བསླེབས་ཤིང་། བརྙས་བཅོས་ཕོག་པའི་བུད་མེད་ཀྱི་མི་ཚེའི་ལྟ་སྟངས་ཡིད་སྐྱོ་བ་
དེས་ང་ཚོ་ཚང་མ་ལ་བལྟས་བྱུང་། གདོན་གྱིས་གཙེས་པའི་བུད་མེད་འདི་ལ་ང་ལ་
ནི་མོའི་ཁྱིམ་གྱི་མི་ཚེའི་སྐོར་ནས་སེམས་ནག་པོའི་ཀུན་སློང་མེད་ཅེས་སྟོན་ཕྱིར།
ངས་གང་ཐུབ་ཅི་ཐུབ་ཀྱིས་ཁ་སྙན་པོའི་ཐོག་ནས་སྐད་ཆ་བཤད་ཅིང་འཚམ་འདྲི་
ཞུས་པ་ཡིན། འོན་ཀྱང་མོས་དེ་ནི་ཁྲམ་པ་ཞིག་ཡིན་པ་ཤེས་པ་མ་ཟད། གཅིག་བྱས་ན་
དེ་ནི་ངས་ཌིན་ལས་སྦྱངས་པ་ཡིན་པར་བསམས་ཤིང་། གད་མོ་འཚེར་ཙམ་ལས་བྱས་
མ་སོང་། ཞོགས་ཀའི་སྐབས་ལ་འཇིགས་ཡེར་བའི་སྣང་ཚུལ་ཞིག་འདུག མོ་རང་
གིས་ངུ་ཅོར་རྒྱག་གིན་ཉལ་ཁྲིའི་སྟེང་ཉལ་འདུག འདི་འདྲ་འབྱུང་བཞིན་པའི་དཀྱིལ་
དེ་ལ་ང་རང་གློ་བུར་དུ་གསང་སྤྱོད་ལ་འགྲོ་དགོས་པ་ཞིག་བྱུང་སོང་ལ། གསང་སྤྱོད་
ལ་འགྲོ་སའི་ལམ་ཁ་ཉག་གཅིག་ནི་མོའི་ཁང་མིག་བརྒྱུད་རྒྱུ་དེ་རེད། "ཌིན།” ངས་
སྐད་བརྒྱབ། "ཐག་ཉེ་ཤོས་ཀྱི་ཆང་ཁང་གང་དུ་ཡོད་པ་རེད།"
"ཆང་ཁང་ཨེ།" ཌིན་ཡ་མཚན་སྐྱེས་ཏེ་བཤད། ཁོང་གིས་འོག་ཁང་གི་ཐབ་ཚང་
གི་ཁྲུས་གཞོང་དུ་ལག་པ་འཁྲུད་བཞིན་འདུག ཁོང་གིས་ང་ར་བཟི་འདོད་ཡོད་པ་
རེད་དྲན་འདུག ངས་ཁོང་ལ་ངའི་དཀའ་ངལ་བཤད་པ་ཡིན། ཁོང་གིས་ “ཐད་ཀར་
ཡར་རྒྱུགས། མོས་དུས་རྟག་ཏུ་དེ་འདྲ་བྱེད་ཀྱི་རེད།” ཅེས་ཟེར། མ་རེད། ངས་དེ་བྱེད་
ཐུབ་ཀྱི་མི་འདུག ང་ཕྱི་ལོགས་ལ་བརྒྱུགས་ནས་ཆང་ཁང་ཞིག་བཙལ་བ་ཡིན། ང་ཨུ་
རུ་སུའི་རི་བོའི་སྟེང་ན་ཡོད་པའི་ཁང་བསྟར་བཞིའི་གཡས་གཡོན་གྱི་ཡར་མར་ལ་
བརྒྱུགས། གྱོན་པ་འཁྲུད་ས་དང་། གྱོན་པ་གཙང་མ་བཟོ་ས། ཆུ་མངར་མོའི་འཕྲུལ་
སྒམ། མཛེས་བཟོ་ཁང་སོགས་ལས་ཅི་ཡང་རྙེད་མ་བྱུང་། ང་ཁང་པ་འཁྱོག་ཏོ་ཆུང་
ཆུང་དེ་ལ་སླར་ལོག་པ་ཡིན། ངས་ཉམ་ཆུང་བའི་འཛུམ་ཞིག་དང་བཅས་ནང་དུ་
འཛུལ་ནས། ང་རང་གསང་སྤྱོད་དུ་འཛུལ་སྐབས་དེར་ཁོང་ཚོ་གཉིས་ཀྱིས་ཕན་
ཚུན་ལ་གཤེ་རེས་བྱེད་ཀྱིན་འདུག སྐར་མ་ཁ་ཤས་ཤིག་གི་རྗེས་ལ་ཁ་མེལ་གྱིས་ཌིན་
གྱི་ཅ་ལག་རྣམས་སྡོད་ཁང་གི་ཐང་ལ་གཡུགས་ནས་ཁོང་ལ་ཅ་ལག་བསྡུ་གསོག་
གྱི་གཟུགས་ཚད་ཡོངས་སུ་རྫོགས་པ་ཡོད་པའི་སྣུམ་ཚོན་རི་མོ་ཞིག་འབོལ་སྟེགས་
རྒྱོབས་ཟེར་བཞིན་འདུག ང་ལ་ཡ་མཚན་བྱུང་བ་ཞིག་ནི་ངས་གྷ་ལ་ཋི་ཡ་ ཌན་ཁེལ་
ཀྱི་སྟེང་དུ་ཡོད་པ་མཐོང་བྱུང་། གློ་བུར་དུ་ངས་ཤེས་རྟོགས་བྱུང་བ་ནི། བུད་མེད་འདི་
ཚོ་ཚང་མས་ཁྱོ་ག་རྣམས་ཀྱི་སྨྱོན་པའི་ངང་ཚུལ་སྐོར་ལ་ཁ་བརྡ་བྱེད་བཞིན། ཁེར་
རྐྱང་དང་བུད་མེད་མཉམ་འཛོམས་ཀྱིས་ཟླ་བ་མང་པོ་མཉམ་དུ་སྐྱེལ་བཞིན་བསྡད་
པ་དེ་རེད། ངས་ཌིན་གྱི་བྱིས་པའི་འག་སྐད་དང་ལྷན་དུ་ཁོང་གི་སྨྱོ་འཚུབ་འཚུབ་
ཀྱི་དགོད་སྒྲ་དེ་ཁང་པའི་ཕར་ངོས་ནས་གོ་བྱུང་། དེའི་རྗེས་དེ་མ་ཐག་ལ་ངས་ཤེས་
པར་གྱུར་པ་ནི། ཁོང་གློག་བརྙན་འཁྲབ་མཁན་སྐུ་ཞབས་གྷོ་རོ་ཆོ་ མག་སི་དང་འདྲ་
བར་ཁང་པའི་གཡས་གཡོན་དུ་འདུར་རྒྱུག་བྱེད་བཞིན་འདུག་ལ། དེ་དང་མཉམ་དུ་
ཁོང་གི་མཐེ་བོང་ཆག་ཏོ་དེ་རྨ་དཀྲིས་དཀར་པོ་ཆེན་པོ་ཞིག་གིས་བཏུམས་ཡོད་པ་
དེ་ཕག་ཤ་ལེབ་མོ་ཞིག་དང་འདྲ་བར། ལག་པ་སྨྱོ་འཚུབ་འཚུབ་ཏུ་གཡུགས་པའི་སྟེང་
ན་འགུལ་མེད་དུ་འགྲེངས་འདུག སླར་ཡང་ཁོང་གི་ཡ་ང་བའི་སྒམ་ཟད་པོ་དེའི་ནང་
ནས་རྐང་ཤུབས་དང་སྨད་གཡོགས་དོར་མ་རྣམས་ཕྱིར་ཐོན་ནས་ཡོད་པ་དེ་མཐོང་
བྱུང་ལ། ཁོང་དེའི་སྟེང་དུ་བསྒུར་ནས། ཁོང་གི་ལག་པ་ལ་ཐེབས་ཚད་དེའི་ནང་དུ་
གཡུག་བཞིན་འདུག དེ་ནས་ཁོང་ལ་རང་གི་ལག་སྒམ་ཐོབ་སོང་ལ། དེ་ནི་ཨ་མེ་རི་
ཀའི་ནང་གི་ཕམ་ཤོས་[ཕམ་པའི་མི་རབས་ཀྱི་རྣམ་པ་དོད་ཤོས་]ཀྱི་སྒམ་དེ་རེད། སྒམ་
དེ་ནི་ཤོག་གུས་བཟོས་པ་གང་ཞིག་ལ་དེའི་སྟེང་གི་རི་མོའི་བཀོད་པ་རྣམས་ཀྱིས་དེ་
ནི་ཀོ་བ་འདྲ་བོ་ཞིག་བཟོས་ཡོད། དེའི་སྟེང་དུ་ལྕགས་ལོང་འདྲ་བོ་ཞིག་བསྒར་ཡོད།
སེར་ག་ཆེན་པོ་ཞིག་སྟེང་ནས་མར་གས་ཡོད། ཌིན་གྱིས་ཐག་པ་ཞིག་ལ་བཏགས་
འདུག དེ་ནས་ཁོང་གིས་རང་གི་མཚོ་འགྲུལ་རྒྱབ་ཁུག་བླངས་ཤིང་། དེའི་ནང་དུ་ཅ་
ལག་བཙངས་སོང་། ངས་རང་གི་སྟོད་ཕད་བླངས་ཏེ་དེའི་ནང་དུ་ཅ་ལག་བཙངས། དེ་
ནས་ཁ་མེལ་ཉལ་ཁྲིའི་སྟེང་ལོག་ནས་རྫུན་རྐྱལ། རྫུན་རྐྱལ། རྫུན་རྐྱལ།” ཞེས་བརྗོད་
བཞིན་པ་དང་དུས་མཚུངས་སུ་ངེད་ཅག་ཁང་པ་ནས་ཕྱི་རོལ་ལ་ལྡིང་ཞིང་། ཐག་ཉེ་
ཤོས་ཀྱི་གློག་སྐུད་འགྲུལ་འཁོར་ཡོད་ས་ལ་སྲང་ལམ་བརྒྱུད་ནས་མར་བགྲོད་པའི་
ངལ་བ་བསྟེན། མི་དང་དོ་པོའི་ཧ་ཅང་ཕོན་ཆེན་པོ་ཞིག་དང་མཉམ་དུ་ཧ་ལས་པའི་
རྨ་དཀྲིས་བསྒར་བའི་མཐེ་བོང་དེ་གནམ་དུ་བསྒྲེངས་ནས་འདུག
མཐེ་བོང་དེ་ནི་ཌིན་གྱི་གནས་བབ་མཐའ་མ་དེའི་མཚོན་རྟགས་སུ་གྱུར། ཁོང་
གིས་(སྔོན་མ་ནང་བཞིན་)ཅི་གང་ལའང་ཁ་ཡ་མི་བྱེད། འོན་ཀྱང་ད་ཆ་ཁོང་གིས་
ཡོད་ཚད་ལ་སྤྱིའི་ཆ་ནས་ཁ་ཡ་བྱེད་པ་རེད། དེའི་དོན་ནི། ཁོང་ལ་ཚང་མ་གཅིག་
པ་རེད་ཅེས་བཤད་པ་ཡིན། ཁོང་འཇིག་རྟེན་འདི་ལ་གཏོགས་པ་རེད་ལ། ཁོང་གིས་
དེའི་སྐོར་ལ་བྱེད་ཐུབ་རྒྱུ་ཅི་གང་ཡང་མེད་པ་རེད། ཁོང་གིས་སྲང་ལམ་གྱི་དཀྱིལ་
ནས་ང་བཀག་བྱུང་།
"ད་ནི་ཁོ་རེ། ཁྱེད་རང་ཕལ་ཆེར་དངོས་གནས་ཉོབ་ཡོད་པ་དེ་ངས་ཤེས། ཁྱེད་
རང་གྲོང་འདི་ལ་འབྱོར་མ་ཐག་རེད་ལ། ང་ཚོ་གཉིས་ཉི་མ་དང་པོ་ལ་ཕྱིར་བསྐྲད་པ་
རེད། འཇིགས་ཡེར་བའི་ཅ་ལག་གི་དོ་པོ་འདི་དག་དང་མཉམ་དུ། ང་ལ་འདི་འབབ་
འོས་པ་ཅི་ཞིག་བྱས་པ་ཡིན་ནམ་སོགས་ལ་ཁྱེད་ཀྱིས་བསམ་བློ་གཏོང་བཞིན་ཡོད་
ཀྱི་རེད། ཧེ། ཧེ། ཧེ། འོན་ཀྱང་ང་ལ་ལྟོས་དང་། སྐུ་མཁྱེན། སལ། ང་ལ་ལྟོས་དང་།”
ངས་ཁོང་ལ་བལྟས་པ་ཡིན། ཁོང་གིས་ T དབྱིབས་ཀྱི་སྟོད་གོས་ཤིག་དང་། ཁོང་
གི་གྲོད་པ་ནས་མར་དཔྱངས་པའི་དོར་མ་ཐེད་པོ། ལྷམ་རལ་ཞིག་གོན་འདུག་ལ།
ཁོང་གིས་སྐྲ་དང་སྨ་ར་བཞར་མེད་ཅིང་། ཁོང་གི་སྐྲ་རྣམས་ནི་རྩུབ་ཅིང་འཛིངས་
འདུག་ལ། ཁོང་གི་མིག་གཉིས་ལ་ནི་དམར་ཐིག་ཆགས་འདུག དེ་ནས་ཧ་ལས་པའི་
རྨ་དཀྲིས་ཀྱིས་གཡོགས་པའི་མཐེ་བོང་དེ་ཁོང་གི་སྙིང་གའི་ཐད་དུ་བར་སྣང་དུ་
བསྒྲེངས་ཏེ་བཟུང་འདུག (ཁོང་གིས་དེ་ལྟར་མཐེ་བོང་དེ་ཡར་འཛིན་དགོས་པ་རེད།)
དེ་ནས་ཁོང་གི་གདོང་དེ་ནི་ངས་ད་བར་མཐོང་མྱོང་མེད་པའི་གླེན་རྟགས་དོད་ཤོས་
ཀྱིས་འཛུམ་དམུལ་བ་ཞིག་རེད། ཁོང་གཡས་གཡོན་དུ་གོམ་བགྲོད་བྱས་ཤིང་ཕྱོགས་
ཚང་མ་ལ་བལྟས་སོང་།
“ངའི་མིག་འབྲས་གཉིས་ཀྱིས་ཅི་ཞིག་མཐོང་གི་འདུག ཨ། གནམ་སྔོན་པོ། སྙན་
ངག་པ་ཀྱེ།” ཁོང་འཁྱར་འཁྱོར་བྱས་ཤིང་མིག་རྡེབ་བྱས། ཁོང་གིས་རང་གི་མིག་ལ་
ཕུར་ཕུར་བཏང་། "སྒེའུ་ཁུང་རྣམས་དང་ལྷན་དུ། ཁྱེད་ཀྱིས་སྒེའུ་ཁུང་ལ་རོལ་མྱོང་
ངམ། ད་ནི་སྒེའུ་ཁུང་གི་སྐོར་ལ་ཁ་བརྡ་བྱེད། ངས་དངོས་གནས་སྒེའུ་ཁུང་སྨྱོ་འཚུབ་
འཚུབ་དེ་འདྲ་ཁ་ཤས་མཐོང་མྱོང་བ་དེ་ཚོས་ང་ལ་རྣམ་འགྱུར་བསྟན་བྱུང༌། དེ་དག་
གི་འགའ་ཞིག་ལ་གྲིབ་མ་འཁོར་འདུག དེ་བས་དེ་དག་གིས་མིག་བཙུམས་བརྒྱབ་
སོང་།” ཁོང་གི་མཚོ་འགྲུལ་གྱི་སྟོད་ཕད་ལས་ཕ་རན་སིའི་རྩོམ་པ་པོ་ཡུ་ཇིན་ སུ་
ཡི་བརྩམས་སྒྲུང་“པ་རི་སི་གྲོང་ཁྱེར་གྱི་གསང་བ་”ཞེས་པ་དེ་བཏོན་བྱུང་ལ། ཁོང་
གི་ T དབྱིབས་ཀྱི་སྟོད་གོས་དེའི་མདུན་སྒྲིག་སྐྱོར་བྱེད་བཞིན། ཤེས་རློམ་གྱི་ཉམས་
དང་བཅས་བསེར་བུའི་ཁྲོད་ཀྱི་ལམ་ཁའི་ཟུར་ནས་ཀློག་མགོ་བརྩམས་སོང་། “ད་
ནི་ངོ་མ། སལ། ང་ཚོ་འགྲོ་རིམ་བཞིན་ཡོད་ཚད་ལ་རོལ་བར་བྱེད་ཡ། ..." ཅི་ཡང་མ་
འགོར་བར་ཁོང་གིས་དེའི་སྐོར་བརྗེད་འདུག་ལ། གཡས་གཡོན་ལ་སྟོང་སེང་ངེར་
བལྟས། ང་འདིར་ཡོང་བ་ལ་ང་དགའ་བྱུང༌། ད་ཆ་ཁོང་ལ་ང་མཁོ་བ་འདུག
“ཁ་མེལ་གྱིས་ཅིའི་ཕྱིར་ཁྱེད་ཕྱི་ལ་བསྐྲད་པ་རེད། ཁྱེད་ཀྱིས་ཅི་ཞིག་བྱེད་རྒྱུ་ཡིན།"
"ཨང་།" ཁོང་གིས་བརྗོད། "ཨང་། ཨང་།” ང་ཚོས་གང་དུ་འགྲོ་རྒྱུ་དང་ཅི་ཞིག་
བྱེད་རྒྱུའི་སྐོར་ལ་ང་ཚོའི་ཀླད་པ་དཀྲུགས། དེ་ནི་ང་ལ་རག་ལས་པ་དེ་ངས་ཤེས་བྱུང་།
ཉམ་ཐག ཉམ་ཐག་ཌིན་གདོན་འདྲེ་རང་ཉིད་འདི་ལས་ལྷག་ཅིག་ཐང་ལ་ལྷུང་མ་
མྱོང་། གླེན་རྟགས་ཚ་བོའི་ཁྲོད་དུ་གཉན་ཁ་ཅན་གྱི་མཐེ་བོང་དང་མཉམ་དུ་ཨ་མ་
དང་བྲལ་ཞིང་ཚ་ནད་ཕོག་པའི་མི་ཚེ་དེའི་དོ་སྒམ་ཟད་པོ་རྣམས་ཀྱིས་རང་གི་མཐའ་
བསྐོར་ཏེ་ཨ་མེ་རི་ཀའི་ཡུལ་གྱི་ཕར་ཚུར་ལ་གྲངས་མེད་དུ་བསྐྱོད་ཡོད་པ་སྟེ། བྱ་ཞིག་
གི་དོ་ཟླ་རེད། “ད་ནི་ནེའུ་ཡོག་ལ་གོམ་བགྲོད་བྱེད་ཡ།” ཁོང་གིས་དེ་སྐད་བརྗོད། "དེ་
ནས་ང་ཚོ་འགྲོ་སྐབས་ལམ་ཁའི་རིང་ཐམས་ཅད་ལ་བསྐྱར་ཞིབ་བྱེད། ཨོ་ཡ།" ངས་
སྒོར་མོ་ཕྱིར་བཏོན་ནས་གྲངས་ཀ་བརྩིས་པ་ཡིན་ལ། ཁོང་ལ་དེ་བསྟན་པ་ཡིན།
“ང་ལ་ཡོད་པ་འདི་ཡིན།” ངས་བཤད། "བསྡོམས་ན་སྒོར་མོ་བརྒྱད་ཅུ་གྱ་གསུམ་
དང་སིལ་མ་ཏོག་ཙམ་འདུག དེ་ནས་གལ་སྲིད་ཁྱེད་རང་ང་དང་མཉམ་དུ་ཡོང་ན།
ནེའུ་ཡོག་ལ་འགྲོ་ཡ། དེ་ནས་དེའི་རྗེས་ལ་ང་ཚོ་ཨི་ཊ་ལིའི་རྒྱལ་ཁབ་ལ་འགྲོ"
“ཨི་ཊ་ལི་ཨེ།” ཁོང་གིས་དྲིས། ཁོང་གི་མིག་རིག་རིག་གེར་སོང་། “ཨོ་རེད། ཨི་ཊ་
ལི། བརྩེ་བའི་སལ། ང་ཚོ་དེ་ལ་ཇི་ལྟར་སླེབས་ཀྱི་རེད།"
ངས་བསམ་འཆར་འདི་བཏོན་པ་ཡིན། “ངས་སྒོར་མོ་ཏོག་ཙམ་བཟོ་གི་ཡིན། ང་
ལ་པར་སྐྲུན་ཁང་དེ་ཚོ་ནས་སྒོར་མོ་སྟོང་གཅིག་ཐོབ་ཀྱི་རེད། ང་ཚོ་རོམ་གྲོང་ཁྱེར་
དང༌། པ་རི་སི་གྲོང་ཁྱེར་ལ་སོགས་པའི་ས་ཆ་རྣམས་སུ་བུད་མེད་སྨྱོན་པ་རྣམས་ལ་
རོལ་དུ་འགྲོ། ང་ཚོ་ཟུར་ལམ་གྱི་འཚིག་ཇ་ཁང་རྣམས་སུ་སྡོད། ང་ཚོས་སྨད་འཚོང་
ཁང་རྣམས་སུ་གནས་མལ་བྱེད། ཅིའི་ཕྱིར་ཨི་ཊ་ལི་ལ་མི་འགྲོ།"
"ཅིའི་ཕྱིར་ཡིན།” ཌིན་གྱིས་བརྗོད། དེ་ནས་ཁོང་གིས་ངས་དོན་འདི་ངོ་མ་བཤད་
ཀྱི་ཡོད་པ་ཤེས་ཤིང་། དེ་ཡང་ཁོང་གི་འགན་གྱིས་ནོན་པའི་འཁོར་བ་དེ་ལ་ང་རང་
ཉིད་ཀྱིས་ནམ་ཡང་འགན་ལེན་བྱས་མྱོང་མེད་པའི་རྐྱེན་གྱིས། ཆེས་ཐོག་མར་ཁོང་
གི་མིག་ཟུར་ནས་ང་ལ་བལྟས་བྱུང་ལ། ལྟ་སྟངས་དེ་ནི་རྒྱན་མ་བཙུགས་པའི་གོང་དེ་
མ་ཐག་ལ་རང་གི་ཐོབ་ཤོར་ལ་བསམ་གཞིགས་བྱེད་པའི་ཕོ་ཁྱོ་ག་ཞིག་གི་ལྟ་སྟངས་
དེ་རེད། ཁོང་གི་མིག་གི་ནང་དུ་རྒྱལ་ཁ་དང་ཁེངས་དྲེགས་ཡོད་ཅིང་། དེ་ནི་གདོན་
དང་འདྲ་བའི་ལྟ་སྟངས་ཤིག་རེད། ཁོང་གིས་ཡུན་རིང་པོར་ཅེར་བཞིན་བསྡད་སོང་།
ངས་ཁོང་ལ་ཕྱིར་བལྟས་ཤིང་། གདོང་དམར་པོར་གྱུར།
ངས་བཤད་པ་ཡིན། "དོན་དག་ག་རེ་འདུག" ངས་དེ་དྲིས་སྐབས་ངས་སྐྱིད་པོ་
ཞིག་མ་ཚོར། ཁོང་གིས་ལན་སྤྲད་མ་བྱུང་མོད་མུ་མཐུད་ནས་དོགས་ཟོན་ཅན་གྱི་
ཁེངས་དྲེགས་ཟུར་མིག་དེ་ཉིད་ཀྱིས་བལྟས་ནས་བསྡད་སོང་།
ཁོང་ད་ལྟའི་དུས་འདི་ལ་དོགས་གཞི་ཡོང་དགོས་པའི་དོན་ཞིག་དེ་དུས་ཤིག་ལ་
ཨེ་ཡོད་བསམས་ནས། ངས་ཁོང་གིས་མི་ཚེའི་རིང་ལ་བྱས་པ་ཡོད་ཚད་ལ་བསམ་
བློ་བཏང་ནས་དེ་དག་དྲན་ཐུབ་པའི་འབད་བརྩོན་བྱས་པ་ཡིན། མཐའ་གཅིག་ཏུ་
མེད་ཐག་ཆོད་པའི་ཐོག་ནས་ངས་ཁོང་ལ་གང་བཤད་པ་དེ་བསྐྱར་བཤད་བྱས་པ་
ཡིན། "ང་དང་མཉམ་དུ་ནེའུ་ཡོག་ལ་ཤོག ང་ལ་སྒོར་མོ་ཡོད།” ངས་ཁོང་ལ་བལྟས།
ང་ནི་ངོ་ཚ་དང་ལྷན་དུ་མིག་ལ་མཆི་མ་འཁོར་བཞིན་འདུག ད་དུང་ཡང་ཁོང་གིས་
ང་ལ་ཅེར་འདུག ད་ནི་ཁོང་གི་མིག་སྟོང་པ་རེད་ལ་ང་བརྒྱུད་ནས་ལྟ་བཞིན་འདུག


ངས་དངོས་གནས་ཁོང་དང་ཁོང་གི་དཀའ་ངལ་གྱི་སྐོར་ལ་བསམ་བློ་བཏང་ནས་
དུས་ཚོད་འགའ་ཞིག་བསྐྱལ་བ་དེ་ཁོང་གིས་ངོས་ཟིན་པའི་དུས་དེར་དེ་ནི་ང་ཚོའི་
གྲོགས་པོའི་འབྲེལ་བའི་ཁྲོད་ཀྱི་གལ་གནད་ཆེ་བའི་མཚམས་དེ་ཕལ་ཆེར་ཡིན་ས་
རེད། དེ་ནས་ཁོང་གིས་ནི་དེ་དག་ཧ་ལས་པའི་བྱེད་སྒོ་མང་ཞིང་སྡུག་གིས་གཙེས་
པའི་སེམས་ཁམས་ཀྱི་རིམ་པ་དེར་འཇོག་ཐབས་བྱེད་ཀྱིན་ཡོད་པ་རེད། ང་ཚོ་གཉིས་
ཀའི་སེམས་ལ་དོན་ཞིག་འཁོར་སོང་། ང་ལ་འཁོར་བ་ནི་ང་ལས་ལོ་ལྔ་ཡིས་གཞོན་
ཞིང་། ཉེ་བའི་ལོ་ཤས་ཀྱི་རིང་ལ་དུས་ཚོད་བསྐྱལ་བའི་རིང་ལ་ཁོའི་ལས་དབང་
དེ་ངའི་ལས་དབང་ལ་འཁྲིལ་ནས་ཡོད་པའི་མི་ཞིག་གི་སྐོར་ལ་གློ་བུར་དུ་སེམས་
འཚབ་ལངས་པ་དེ་རེད། ཁོང་ལ་འཁོར་བ་ནི། ཁོང་གིས་རྗེས་ནས་ཅི་ཞིག་བྱས་པ་
དེ་ཁོ་ནས་ངེས་གཏན་བྱེད་པའི་དོན་དག་ཅིག་རེད། ཁོང་ནི་ཧ་ལས་པའི་སྤྲོ་སྣང་
ཅན་དུ་གྱུར་ཅིང་ཚང་མ་འགྲིག་ཚར་སོང་ཟེར། "ལྟ་སྟངས་དེ་ཅི་རེད།" ངས་དྲིས་པ་
ཡིན། ངས་དེ་བཤད་པ་གོ་ནས་ཁོ་ལ་ན་ཟུག་ལངས་སོང་། ཁོང་གིས་ཁྲོ་གཉེར་བསྡུས་
སོང་། ཌིན་གྱིས་ཁྲོ་གཉེར་བསྡུས་པ་ནི་ཧ་ཅང་ཉུང་ཉུང་རེད། ང་ཚོ་གཉིས་ཀས་
དོན་ཞིག་གི་སྐོར་ལ་མགོ་ཉོག་པོ་དང་ངེས་གཏན་མེད་པ་ཚོར་བྱུང་། ང་ཚོ་གཉིས་
ཉི་འོད་བཀྲ་བའི་ཉིན་མོ་ཞིག་ལ་སན་ ཧྥ་རན་སི་སི་ཁོ་གྲོང་ཁྱེར་ནང་དུ་རི་འབུར་
ཞིག་གི་རྩེ་ན་ལངས་ནས་བསྡད་ཡོད་ལ། ང་ཚོའི་གྲིབ་མ་ནི་ལམ་ཟུར་གྱི་བགྲོད་
ལམ་ཕར་ངོས་ལ་ཕོག་འདུག ཁ་མེལ་གྱི་ཁང་པའི་འཁྲིས་ཀྱི་བཅད་ཤག་ནས་གྷི་
རིག་གི་ཕོ་མོ་བཅུ་གཅིག་ཕྱིར་ཐོན་ཞིང་། དེ་མ་ཐག་རང་ཉིད་ཉི་འོད་བཀྲ་བའི་རྡོ་
གཅལ་གྱི་སྟེང་དུ་བང་བསྒྲིགས་པ་དང་། གཞན་ཞིག་གིས་སྲང་ལམ་དོག་པོ་དེའི་ཕ་
རོལ་ཏུ་རྒྱབ་བཤིག་བརྒྱབ་སྟེ་ཉི་འོད་ཁྲོད་དུ་པར་ཆས་ཤིག་གི་སྟེང་ནས་ཁོང་ཅག་ལ་
འཛུམ་དམུལ་དམུལ་བྱས་སོང་། ང་ཚོ་ནི་གནའ་བོའི་མི་འདི་རྣམས་ལ་བལྟས་ནས་ཁ་
གདངས་ཏེ་ཡོད་ཅིང་། ཁོང་ཚོས་རང་གི་བུ་མོ་ཞིག་གི་གཉེན་སྟོན་བྱེད་ཀྱིན་ཡོད་
པ་དང་། ཕལ་ཆེར་ཉི་འོད་འོག་གི་འཛུམ་མདངས་ཅན་གྱི་མི་རབས་སྨུག་པོ་རྒྱུན་
མ་ཆད་པ་དེའི་སྟོང་ཕྲག་ཐམ་པ་བ་དེ་ཡིན་རྒྱུ་རེད། ཁོང་ཅག་གིས་གཟབ་འཆོར་
སྤྲས་འདུག ཁོང་ཅག་ནི་ཁྱད་མཚར་པོ་ཞིག་རེད། ཌིན་དང་ངེད་གཉིས་ཀ་འདི་དག་
ཚང་མ་ལ་ལྟ་ཆེད་དུ་ཋར་ཁི་རྒྱལ་ཁབ་ཀྱི་མཚོ་གླིང་སེ་ཕ་ར་སི་བར་དུ་ཕྱིན་ཡོད་ཀྱི་
རེད། ང་ཚོའི་སྟེང་གི་འོད་འཚེར་བའི་བར་སྣང་དུ་མཐིང་རིལ་རྣམས་འཕུར་སོང་།
“ཨོ་རེད།" ཌིན་གྱིས་ཧ་ཅང་ངོ་ཚ་ཞིང་གདངས་སྙན་མོ་ཞིག་གིས་བཤད། "ད་
ང་ཚོ་འགྲོ་འམ།"
“ཨོ་རེད།” ངས་བཤད། ºད་ཨི་ཊ་ལི་ལ་འགྲོ” དེ་ནས་ང་ཚོས་ང་ཚོའི་ཁུག་མ་
རྣམས་ཡར་བླངས། ཁོང་གིས་རང་གི་ལག་པ་སྐྱོན་མེད་པ་དེའི་སྟེང་དུ་ཟོང་སྒམ་
འཁྱེར་བ་དང༌། ངས་ལྷག་མ་རྣམས་འཁྱེར། དེ་ནས་གློག་སྐུད་འགྲུལ་འཁོར་འབབ་
ཚིགས་ལ་ཁྱར་འཁྱོར་གྱིས་བསྐྱོད། ཅང་མ་འགོར་བར་ནུབ་ཕྱོགས་ཀྱི་མཚན་མོའི་
སྤྲང་པོ་སྤྲང་ནག་ཏུ་གྱུར་པའི་དཔའ་རྟུལ་གཉིས་རི་བོའི་ངོགས་ནས་མར་བབས་
ཤིང་། ང་ཚོའི་རྐང་པ་དག་ནི་ཡམ་ཡོམ་བྱེད་པའི་སྟེགས་བུ་ནས་ཟུར་ལམ་གྱི་སྟེང་
དུ་དཔྱངས་བཞིན་ཡོད།

ལེའུ་གསུམ་པ།

ཐོག་མར་ང་ཚོ་མར་ཁད་སྲང་ལམ་དུ་ཡོད་པའི་ཆང་ཁང་ཞིག་ལ་མར་ཕྱིན་པ་ཡིན།
དེ་ནས་ཚང་མ་ཐག་གཅོད་བྱས་པ་ཡིན། དེ་ཡང་ང་ཚོ་མ་ཤི་བར་དུ་མཉམ་དུ་སྡོད་
རྒྱུ་ཡིན་པ་དང་གྲོགས་པོ་བྱེད་རྒྱུ་ཡིན་པ་དེ་རེད། ཌིན་གྱིས་ནི་རང་ཉིད་ལ་རང་གི་
ཕ་དྲན་དུ་བཅུག་པའི་ཆང་ཁང་ནང་གི་སྤྲང་པོ་རྒན་རྒོན་རྣམས་ལ་ལྟ་བཞིན། ཧ་
ཅང་ཁུ་སིམ་པོའི་ངང་ནས་མགོ་འཁོར་ཏེ་འདུག ངས་ཁོང་ཌེན་ཝར་ལ་ཡོད་པ་
རེད་བསམས་ཀྱི་འདུག ཐེངས་འདིར་ང་ཚོས་ཏན་ཏན་ངེས་པར་དུ་ཁོང་རྙེད་དགོས།
གཅིག་བྱས་ན་ཁོང་རྫོང་གི་བཙོན་ཁང་དུ་ཡོད་ཀྱི་རེད་ལ། གཅིག་བྱས་ན་ཁོང་སླར་
ཡང་ཌེན་ཝར་གྱི་ལ་རི་མར་སྲང་ལམ་རྒྱུད་དུ་ཡོད་ཀྱི་རེད། འོན་ཀྱང་ཁོང་རྙེད་
དགོས་པ་རེད། མོས་མཐུན་ཡོད་དམ།”
ཨོ་རེད། དེ་ལ་མོས་མཐུན་བྱས་པ་རེད་ལ། འདས་པའི་སྐབས་སུ་བྱ་བ་ཞིག་བྱེད་
རྒྱུར་ཡང་གླེན་དྲགས་ནས་བསྡད་པ་དང་། ང་ཚོས་རྩ་བ་ནས་བྱས་མ་མྱོང་བ་ཡོད་ཚད་
དེ་བྱེད་རྒྱུ་ཡིན་པ་རེད། ང་ཚོས་ང་ཚོ་མ་ཐོན་གོང་ལ་སན་ཧྥ་རན་སི་སི་ཁོའི་གྲོང་ཁྱེར་
དུ་ཉི་མ་གཉིས་རིང་སྐྱིད་པོ་གཏོང་རྒྱུའི་ཁས་ལེན་བྱས་པ་ཡིན། དེ་ནས་སྒོར་མོ་གང་
ཐུབ་ཅི་ཐུབ་ཀྱིས་གྲོན་ཆུང་བྱེད་སླད་འགྲུལ་བཞུད་ལས་ཁུངས་བརྒྱུད་དེ་སྣུམ་རིན་
ཆ་བགོས་བྱེད་པའི་རླངས་འཁོར་བརྒྱུད་ནས་འགྲོ་རྒྱུའི་མོས་མཐུན་བྱས་པ་ནི་ཡིན་
ཡིན་པ་རེད། ཌིན་གྱིས་ཁོང་ལ་མེ་རི་ལུ་ཡི་དགོས་པ་གང་ཡང་མེད་ཟེར་མོད་ཁོང་
ད་དུང་མོ་ལ་དགའ་འདུག ང་ཚོ་གཉིས་ཀས་ཁོང་ལ་ནེའུ་ཡོག་ནས་གང་ལྟར་འགྲིག་
འགྲོ་བའི་མོས་མཐུན་བྱས་པ་ཡིན།
ཌིན་གྱིས་རང་གི་རྩེད་མོ་བའི་སྟོད་གོས་ཤིག་དང་མཉམ་དུ་ནུབ་གོས་ཆ་འགྲིག་
ཐིག་དཀར་ཅན་དེ་གོན་སོང་ལ། ང་ཚོས་རང་གི་ཅ་ལག་རྣམས་གྷེ་རེ་ཧོནད་སྤྱི་རླངས་
འཁོར་གྱི་བཅོལ་སྒམ་ཞིག་ཏུ་སྒོར་ཟུར་བཅུ་སྤྲད་དེ་བཅོལ་འཇོག་བྱས་པ་ཡིན། དེ་
ནས་ང་ཚོ་རོ་ཡེ་ ཇོན་སོན་ལ་ཐུག་ཏུ་ཕྱིན་པ་ཡིན་ལ། ཁོང་ནི་ང་ཚོས་ཧྥི་རི་སི་ཁོ་གྲོང་
ཁྱེར་དུ་ཉིན་གཉིས་ཀྱི་སྐྱིད་པོ་གཏོང་བའི་རིང་ལ་ཁ་ལོ་པ་བྱེད་རྒྱུ་ཡིན་པ་རེད། རོ་ཡེ་
ཡིས་ཁ་པར་ཐོག་ནས་དེ་ལྟར་བྱེད་རྒྱུ་ཡིན་པའི་ཁས་ལེན་བྱས་སོང་། དེ་ནས་ཅང་མ་
འགོར་བར་ཁོང་མར་ཁད་སྲང་ལམ་དང་སྲང་ལམ་གསུམ་པའི་ཟུར་དེར་འབྱོར་ནས་
ང་ཚོ་གཉིས་ཡར་བླངས་སོང་། རོ་ཡེ་ནི་ད་ལྟ་ཧྥི་རན་སི་ཁོ་གྲོང་ཁྱེར་དུ་སྡོད་ཀྱི་ཡོད་
པ་དང༌། ལས་ཁུངས་ཀྱི་ལས་བྱེད་པ་ཞིག་གི་ཚུལ་གྱིས་ལས་ཀ་བྱེད་བཞིན་ཡོད་ལ།
སྐྲ་སེར་མཛེས་མ་མིང་ལ་ཌོ་རོ་ཐི་ཞེས་འབོད་པ་ཞིག་ལ་གཉེན་བསྒྲིགས་ཡོད། ཌིན་
གྱིས་མོའི་སྣ་དེ་ཧ་ཅང་རིང་དྲགས་འདུག་ཅེས་ང་ལ་ནང་གཏམ་དུ་བཤད་སོང་
ལ། འདི་ནི་རྒྱུ་མཚན་ཁྱད་མཚར་བ་འགའི་དབང་གིས་མོའི་སྐོར་ནས་ཁོང་གི་རྩོད་
གཞི་ཆེ་ཤོས་ཀྱི་དོན་དེ་རེད། འོན་ཀྱང་མོའི་སྣ་ནི་རིང་དྲགས་པ་ཞིག་གཏན་ནས་མ་
རེད། རོ་ཡེ་ ཇོན་སོན་ནི་སྐམ་ཞིང་ནག་ལ། གདོང་པ་གཙང་སེང་ངེར་ཡོད་པའི་བྱིས་
པ་བློ་འབབ་ཅིག་ཡིན་ལ། སོ་མང་གིས་ཤད་པའི་སྐྲ་དེ་ཁོང་གི་མགོའི་ངོས་གཉིས་
ནས་ཡར་བསྟད་ནས་སྡོད་ཀྱི་རེད། ཁོང་ལ་ཧ་ལས་པའི་དྲང་མོ་དྲང་རྐྱང་གི་རྣམ་
འགྱུར་ཞིག་དང་འཛུམ་ཆེན་པོ་ཞིག་ཡོད་པ་རེད། ཤེས་ཚོད་ལ་ཁོང་གི་ཆུང་མ་ཌོ་
རོ་ཐི་ཡིས་ཁ་ལོ་བ་བྱེད་རྒྱུའི་བསམ་ཚུལ་དེའི་ཐོག་ནས་ཁོང་དང་མཉམ་དུ་རྩོད་པ་
བརྒྱབ་ཡོད་འདུག་ཅིང་། ཁོང་གིས་ཁྱིམ་བདག་ཅིག་ཡིན་པའི་(ཁོང་ཚོ་གཉིས་ཤག་
ཆུང་ཞིག་ཏུ་བསྡད་ཡོད།) ལངས་ཕྱོགས་ཤིག་འཛིན་རྒྱུའི་ཆོད་སེམས་བཟུང་འདུག
གང་ལྟར་ཡང་ཁོང་གིས་ང་ཚོ་ལ་ཁས་ལེན་བྱས་པ་ལ་འགྱུར་བ་བཏང་མ་སོང་མོད་
དེ་ལ་བརྟེན་པའི་མཇུག་འབྲས་ཤིག་ཡོད་པ་རེད། རང་བཞིན་གྱིས་ཧ་ཅང་ཁ་རོག་
གེར་འདུག་པ་ཞིག་གི་ནང་དུ་ཁོང་གི་སེམས་ཁམས་ཀྱི་དཀའ་ངལ་དེ་བཅུག་འདུག
ཁོང་གིས་ཉིན་དང་མཚན་གྱི་ཆུ་ཚོད་ཐམས་ཅད་ལ་ཌིན་དང་ངེད་གཉིས་ཧྥི་རི་སི་
ཁོ་གྲོང་ཁྱེར་གྱི་གང་ས་གང་ལ་འཁྲིད་ཅིང་སྐད་ཆ་ཚིག་གཅིག་ཀྱང་བཤད་མ་སོང་།
ཁོང་གིས་གང་བྱས་ཚད་དེ་ནི་གློག་དམར་པོ་བརྒྱུད་ནས་འགྲོ་བ་དང་རླངས་འཁོར་
དེ་འཁོར་ལོ་གཉིས་ཀྱི་སྟེང་དུ་ཤིན་ཏུ་དམ་པོར་དཀྱོགས་པ་དེ་རེད། འདི་ནི་ང་ཚོས་
ཁོང་ལས་ཀ་ལ་བཀོལ་བ་ལ་སྟོན་པའི་བརྡ་རེད། ཁོང་ནི་རང་གི་ཆུང་མ་གསར་པའི་
དཀའ་ངལ་དང་ཁོང་གི་ཌེན་ཝར་གྲོང་ཁྱེར་གྱི་པོལ་ཁང་གི་ཤོག་ཁག་དེའི་འགོ་གཙོ་
རྙིང་པ་དེའི་དཀའ་ངལ་གཉིས་ཀྱི་བར་ན་གནས་འདུག ཌིན་ནི་དགའ་འདུག་
ལ་ཁོང་གི་རླངས་འཁོར་བསྐོར་ཕྱོགས་དེས་སེམས་ངལ་ལངས་མེད་པ་ནི་བཤད་མ་
དགོས། ང་ཚོས་རོ་ཡེ་ལ་ཁ་ཡ་གཏན་ནས་མ་བྱས་ཤིང་། རླངས་འཁོར་གྱི་རྒྱབ་ཏུ་
བསྡད་ནས་དོན་མེད་ཀྱི་ཁ་བརྡ་བྱས་པ་ཡིན།
དེའི་རྗེས་མ་དེ་ནི་རེ་མི་ བྷོན་ཁོར་ཨེ་རྙེད་བསམས་ནས་མིལ་གྲོང་ཁྱེར་ལ་འགྲོ་
རྒྱུ་རེད། ཨེ་ཌི་མའེ་རལ་ ཧྥི་རི་བྷི་ཞེས་འབོད་པའི་གྲུ་རྙིང་དེ་ད་ལྟ་མཚོ་ཁུག་ན་མེད་
པ་ལ་ཅུང་ཡ་མཚན་སྐྱེས་བྱུང་ལ། རེ་མི་ནི་ལུང་པའི་མཐའ་ཡི་སྤྱིལ་ཁང་ཨང་གཉིས་
པའི་སྡོད་ཤག་ཏུ་མེད་པ་ནི་བཤད་མ་དགོས་པ་རེད། ཁོང་གི་ཚབ་ལ་བུད་མེད་ནག་
མོ་མཛེས་མ་ཞིག་གིས་སྒོ་ཕྱེས་བྱུང་ལ། ཌིན་གྱིས་མོ་དང་མཉམ་དུ་སྐད་ཆ་མང་ཙམ་
རོ་ཡེ་ ཇོན་སོན་རླངས་འཁོར་དུ་སྒུག་བཞིན་ཡུ་ཇིན་ སུ་ཡི་བརྩམས་
སྒྲུང་“པ་རི་སི་གྲོང་ཁྱེར་གྱི་གསང་བ་”" ཞེས་པ་དེ་ཀློག་བཞིན་བསྡད་སོང་། ངས་
བཤད་བྱུང་།
མིལ་གྲོང་ཁྱེར་ལ་མཐའ་མཇུག་ཏུ་ཐེངས་ཤིག་བལྟས་པ་ཡིན་ལ། འདས་ཟིན་པའི་
དོན་རྣམས་ལ་བསྐྱར་སྔོག་བྱེད་ཐབས་བྱས་ན་དགོས་དོན་ཅི་ཡང་མེད་པ་དེ་ཤེས་བྱུང་།
དེའི་ཚབ་ལ་ང་ཚོས་ཉལ་ས་ཞིག་བཀོད་སྒྲིག་བྱེད་ཆེད་དུ་གྷ་ལ་ཋི་ཡ་ཌན་ཁེལ་ལ་
བལྟ་རུ་འགྲོ་རྒྱུའི་ཐག་གཅོད་བྱས་པ་ཡིན། ཨེ་ཌི་ཡིས་མོ་རང་སླར་ཡང་གཡུགས་
ནས་ཌེན་ཝར་ལ་ཡོད་པ་དང་། མོས་ད་དུང་ཡང་ཁོ་རང་ཚུར་འགུག་ཐབས་ཤིག་མ་
བྱས་ན་དམྱལ་བ་རེད། མོས་ལུང་བསྟན་གྱི་ཤོག་བྱང་ཆག་པ་གཅིག་དང་བཅས་མི་
ཤོན་སྲང་ལམ་སྟོད་ཀྱི་མོའི་ཁང་པ། ཁང་མིག་བཞི་ཅན་གྱི་བཅད་ཁང་དེའི་ནང་དུ་
ཤར་ཕྱོགས་པའི་བཟོ་དབྱིབས་ཅན་གྱི་ས་གདན་ཞིག་གི་སྟེང་དུ་སྐྱིལ་ཀྲུང་བྱས་ནས་
བསྡད་ཡོད་པ་མཐོང་བྱུང་། བུ་མོ་ཡག་པོ། ཨེ་ཌི་ཌན་ཁེལ་སྐབས་གཅིག་རིང་འདིར་
བསྡད་ཅིང་། དེ་ནས་སེམས་ཁམས་འཁྲུགས་པ་དང་ཞེ་སུན་གྱི་དབང་གིས་ཕྱིར་ཐོན་
པའི་མཚོན་རྟགས་ཡིད་སྐྱོ་བ་འགའ་ངས་མཐོང་བྱུང༌།
"ཁོང་ཚུར་ལོག་གི་རེད།" གྷ་ལ་ཋི་ཡ་ཡིས་བརྗོད། "མི་དེས་ང་མེད་པར་རང་མགོ་
ཐོན་གྱི་མ་རེད།” མོས་ཌིན་དང་རོ་ཡེ་ཇོན་སོན་ལ་མིག་ལོག་ངན་པ་ཞིག་བསྟན་སོང་།
“ཐེངས་འདིར་བྱེད་མཁན་དེ་ནི་ཋོ་མི་ སི་ནར་ཁ་རེད། ཁོང་མ་ཡོང་གོང་གི་དུས་ཚོད་
ཧྲིལ་པོའི་རིང་ལ་ཨེ་ཌི་ཧ་ཅང་བཟང་ཞིང་། ལས་ཀ་བྱས་པ་རེད་ལ། ང་ཚོ་ཕྱི་ལོགས་
ལ་མཉམ་དུ་ཕྱིན་ཅིང་དུས་ཚོད་སྐྱིད་པོར་བསྐྱལ་བ་ཡིན། ཌིན། ཁྱེད་ཀྱིས་དེ་ཤེས་
ཀྱི་ཡོད། དེ་ནས་ཁོང་ཚོ་ཁྲུས་ཁང་དུ་འཛུལ་ནས་ཆུ་ཚོད་མང་པོར་སྡོད་ཅིང་། ཨེ་ཌི་
ཁྲུས་གཞོང་ནང་དུ་ཡོད་ལ་སི་ནར་ཁ་རྐུབ་སྟེགས་སྟེང་དུ་ཡོད། ཁོང་ཚོས་ཅོལ་
ཆུང་གི་དོན་མང་པོ་བཤད་ནས་བསྡད་པ་རེད།"
ཌིན་གད་མོ་ཤོར་སོང༌། ལོ་མང་པོའི་རིང་ལ་ཁོང་ནི་ཤོག་ཁག་དེའི་ལུང་སྟོན་པ་
གཙོ་བོ་ཆགས་བསྡད་ཡོད་པ་རེད། ད་ནི་ཁོང་ཚོས་ཁོང་གི་ཐབས་ཇུས་རྣམས་སྦྱོང་
བཞིན་ཡོད། ཋོ་མི་ སི་ནར་ཁ་ཡིས་ད་ཆ་རྒྱ་བཞག་ཡོད་ཅིང་ཁོང་གི་ཆེ་ལ་སྡུག་གིས་
ཁེངས་པའི་མིག་དེ་གཉིས་ཨེ་ཌི་ ཌན་ཁེལ་འཚོལ་སླད་ཧྥི་རི་སི་ཁོ་གྲོང་ཁྱེར་ལ་ཡོང་
བ་རེད། ག་རེ་བྱུང་བ་རེད་ཟེར་ན། (ངོ་མ་ཡིན། རྫུན་མེད།) ཌེན་ཝར་གྱི་ཆག་སྒོ་
ཞིག་གི་ནང་ནས་ཋོ་མི་ཡི་སྲིན་མཛུབ་ཆུང་ཆུང་དེ་གཏུབ་དགོས་བྱུང་བ་དང་། ཁོང་
གིས་དེ་ལས་སྒོར་མོ་ཕོན་ཆེ་ཙམ་བླངས་པ་རེད། གནམ་འོག་ན་རྒྱུ་མཚན་གཅིག་
ཀྱང་མེད་པར་ཁོང་ཚོས་གྷ་ལ་ཋི་ཡ་བསྐྱུར་ནས་མེན་མངའ་སྡེའི་ཕོརད་ལནད་གྲོང་
ཁྱེར་ལ་བྲོས་འགྲོ་རྒྱུའི་ཐག་གཅོད་བྱས་འདུག་ལ། དེར་སི་ནར་ཁ་ཡི་སྲུ་མོ་ཞིག་ཡོད་
པ་རེད་འདུག དེར་བརྟེན་ད་ཆ་ཁོང་ཅག་ནི་ཡང་ན་ཌེན་ཝར་བརྒྱུད་ནས་འགྲོ་
བཞིན་ཡོད་པ་རེད་ལ། ཡང་ན་ཕོརད་ལནད་ལ་འབྱོར་ཟིན་ཡོད་པ་རེད།
“ཋོམ་གྱི་སྒོར་མོ་ཚར་དུས་ཨེ་ཌི་ཚུར་ལོག་ཡོང་གི་རེད།” གྷ་ལ་ཋི་ཡ་ཡིས་མོའི་
ཤོག་བྱང་ལ་ལྟ་བཞིན་བཤད། དམྱལ་བ་གླེན་པ། ཁོང་གིས་ཅི་གང་ཡང་མི་ཤེས་ལ་
ཤེས་ཀྱང་མ་མྱོང་། ཁོང་གིས་བྱེད་དགོས་ཚད་དེ་ནི་ང་ཁོང་ལ་དགའ་བ་ཤེས་རྒྱུ་དེ་རེད།"
གྷ་ལ་ཋི་ཡ་ས་གདན་སྟེང་དུ་བསྡད་ཅིང་། མོའི་སྐྲ་ལོ་རྣམས་ཐང་ལ་འཁྱིལ་ཏེ་
ལུང་སྟོན་གྱི་ཤོག་བྱང་རྩེ་བཞིན་པའི་སྐབས་སུ་ཉི་འོད་འོག་གི་པར་ཆས་དང་བཅས་
པའི་གྷི་རིག་གི་བུ་མོ་དེ་དང་འདྲ་བོ་འདུག ང་མོ་ལ་དགའ་བྱུང་། མཐའ་ན་ང་ཚོ་
ཕྱི་ལོགས་ལ་ཐོན་ནས་ཇེ་ཛི་རོལ་དབྱངས་ལ་ཉན་རྒྱུའི་ཐག་གཅོད་བྱས་པ་ཡིན་ལ།
ཌིན་གྱིས་སྲང་ལམ་གཤམ་དེ་ན་ཡོད་པའི་ཁྲུ་དྲུག་གི་རིང་ཚད་ཅན་གྱི་སྐྲ་སེར་བུ་མོ་
མ་རི་ཞེས་པ་དེ་འཁྲིད་འགྲོ་གི་རེད།
མཚན་མོ་དེ་ལ་གྷ་ལ་ཋི་ཡ་དང་ཌིན། ང་བཅས་མ་རི་ལེན་དུ་སོང་། བུ་མོ་འདི་ལ་
ས་འོག་གི་ཁང་ཆུང་ཞིག་དང་བུ་མོ་ཆུང་ཆུང་ཞིག འགྲོ་ཐུབ་ཙམ་གྱི་རླངས་འཁོར་
རྙིང་གོག་ཅིག་བཅས་འདུག བུ་མོ་ཚོས་རླངས་འཁོར་གྱི་མེ་སྦར་ཐབས་བྱས་པ་དང་
དུས་མཚུངས་སུ་ཌིན་དང་ངེད་གཉིས་ཀྱིས་རླངས་འཁོར་དེ་སྲང་ལམ་ནས་མར་དེད་
པ་ཡིན། ང་ཚོ་གྷ་ལ་ཋི་ཡའི་ཁང་པ་ལ་ཕྱིན་པ་ཡིན། དེར་མི་ཚང་མ་གཡས་གཡོན་
དུ་བསྡད་སོང༌། མ་རི་དང་མོའི་བུ་མོ། གྷ་ལ་ཋི་ཡ། རོ་ཡེ་ཇོན་སོན་དང་ཁོང་གི་ཆུང་
མ་ཌོ་རོ་ཐི་བཅས་རེད་ལ། ང་ནི་ཧྥི་རི་སི་ཁོ་གྲོང་ཁྱེར་གྱི་རྙོག་དྲའི་ནང་དུ་མ་འཛུལ་
བའི་ཐོག་ནས། ཟུར་ཞིག་ཏུ་ལངས་ནས་བསྡད་པའི་སྐབས་དེ་ལ་ཁོང་ཚོ་ནི་ནང་ཆས་
ཀྱིས་ཁེངས་པའི་ཁྲོད་དུ་གདོང་ནག་གེར་འདུག ཌིན་ཁང་པའི་དཀྱིལ་དུ་ལངས་
ཤིང་ལྒང་དབུགས་ཤིག་དང་མཚུངས་པའི་རང་གི་མཐེ་བོང་དེ་བྲང་ཁའི་ནུ་མའི་
ཐད་དུ་བསྒྲེངས་ཞོར་གད་མོ་འཚེར་འཚེར་བྱས། "དཀོན་མཆོག དམྱལ་བ།” ཁོང་
གིས་བཤད། "ང་ཚོ་ཚང་མས་རང་གི་མཛུབ་མོ་ཤོར་གྱི་འདུག ཧོར། ཧོར། ཧོར། ཧོར།
"ཌིན། ཁྱེད་ཀྱིས་ཅིའི་ཕྱིར་ཧ་ཅང་གླེན་རྟགས་ཚ་བོའི་ལས་ཀ་བྱེད་ཀྱི་ཡོད།” གྷ་
ལ་ཋི་ཡས་བཤད། "ཁ་མེལ་གྱིས་ང་ལ་ཁ་པར་བཏང་ནས་བཤད་དོན་ལ། ཁྱེད་ཀྱིས་
མོ་བསྐྱུར་སོང་ཟེར། ཁྱེད་ཀྱིས་རང་ལ་བུ་མོ་ཞིག་ཡོད་པ་མི་ཤེས་སམ།"
‘ཁོང་གིས་མོ་བསྐྱུར་བ་མ་རེད། མོས་ཁོང་ཕྱི་ལ་བསྐྲད་པ་རེད།” ངས་རང་གི་
བར་གནས་ཀྱི་རྣམ་པ་དོར་ནས་བཤད། ཁོང་ཚོས་ང་ལ་མིག་ལོག་བལྟས་བྱུང་ལ།
ཌིན་གྱིས་འཛུམ་དམུལ་བར་བྱས། "དེ་ནས་མཐེ་བོང་འདི་ལྟར་ཡོད་པའི་མི་ཉམ་
ཐག་འདིས་ཅི་ཞིག་བྱེད་ཐུབ་པའི་རེ་བ་རྒྱག་གི་ཡོད།” ངས་དེ་ལ་ཁ་སྣོན་བརྒྱབ།
ཁོང་ཚོ་ཚང་མས་ང་ལ་བལྟས་བྱུང་ལ། ལྷག་པར་དུ་ཌོ་རོ་ཐི་ ཇོན་སོན་གྱིས་སེམས་
ནག་པོའི་ལྟ་སྟངས་ཤིག་དང་ཁྲོ་མིག་གིས་བལྟས་སོང་། འདི་ནི་འཚེམ་བུ་བའི་རུ་
ཁག་ཅིག་ལས་ཅི་ཡང་མ་རེད་ལ། དེའི་རྩ་བ་ནི་ཉེས་ཅན་པ་ཌིན་སྟེ། ཧ་ལམ་ནོར་
འཁྲུལ་དུ་གྱུར་བ་ཚང་མའི་འགན་འཁྲི་དེ་ཁོང་ལ་ཡོད་པ་རེད། ངས་སྒེའུ་ཁུང་ནས་
ཕྱི་རོལ་གྱི་འཁྲུག་ཆ་དོད་པའི་མི་ཤོན་སྲང་ལམ་ལ་བལྟས་པ་ཡིན། ང་མུ་མཐུད་དུ་
སོང་ན་འདོད་ཅིང་། ཧྥི་རི་སི་ཁོ་གྲོང་ཁྱེར་གྱི་ཇེ་ཛི་རོལ་དབྱངས་གྲགས་ཆེན་དག་གོ་
ན་འདོད། དེ་ནས་འདི་ནི་ང་གྲོང་ཁྱེར་འདི་ལ་འབྱོར་ནས་ཞག་མ་གཉིས་པ་དེ་ཡིན་
པའང་མ་བརྗེད།
“ཌིན། མེ་རི་ལུ་ཡིས་ཁྱེད་རང་བསྐྱུར་བ་དེ་ཧ་ཅང་ཧ་ཅང་སྤྱང་གྲུང་ཅན་རེད་
བསམ་གྱི་འདུག" གྷ་ལ་ཋི་ཡ་ཡིས་བཤད། “ཁྱེད་རང་ལ་མི་སུ་གང་གི་ཐད་ནས་ཀྱང་
འགན་འཁུར་གྱི་བསམ་བློ་ཞིག་མེད་པར་ད་ཆ་ལོ་མང་པོ་འགྲོ་གི་ཡོད། ཁྱེད་ཀྱིས་
ཐབས་རྡུགས་ཀྱི་བྱ་བ་ཆེས་མང་པོ་བྱས་ཡོད་པ་དེའི་སྐོར་ནས་ངས་ཁྱེད་ལ་ཅི་ཞིག་
བཤད་དགོས་པའང་མི་ཤེས།"
བསྡད་ནས་ཌིན་ལ་མིག་ལོག་དང་ཁྱད་གསོད་ཀྱི་མིག་གིས་ལྟ་བཞིན་བསྡད་སོང་།
ངོ་མ་བཤད་ན་དེ་ནི་གནད་འགག་རེད། ཁོང་ཚོ་ཚང་མ་གཡས་གཡོན་དུ་
ཁོང་ཁོང་ཚོའི་དཀྱིལ་གྱི་ས་གདན་སྟེང་དུ་བསྡད་ནས་གད་མོ་འཚེར་འཚེར་བྱས།
ཁོང་གིས་གད་མོ་འཚེར་འཚེར་རང་བྱས་སོང་། ཁོང་གིས་བྲོ་ཆུང་ཆུང་འཁྲབ་སོང་།
ཁོང་གི་རྨ་དཀྲིས་རྣམས་དུས་རྟག་ཏུ་ཇེ་བཙོག་ལ་འགྲོ་བཞིན་འདུག་ལ། ལྷོད་པར་
གྱུར་ཅིང་གྲོལ་མགོ་བརྩམས་སོང་། ང་ལ་གློ་བུར་གྱི་ངོས་འཛིན་ཞིག་བྱུང་བ་ནི། རང་
གི་རྒྱ་ཆེ་བའི་སྡིག་ལས་རིམ་པ་རྣམས་ལ་བརྟེན་ནས་ཌིན་ནི་མི་ཚོགས་དེའི་གླེན་པ་
དང་། ཅོལ་ཆུང་། དེ་བཞིན་སྐྱེས་བུ་དམ་པ་དེ་ཆགས་ཡོང་གི་ཡོད་པ་དེ་རེད།
“ཁྱེད་རང་ལ་ཁྱེད་རང་གི་དམྱལ་བ་སྐྱིད་སྐྱིད་དེ་དང་ཁྱེད་རང་ཉིད་ལས་གཞན་
སུ་གང་ལའང་སེམས་ཁུར་ཞིག་གཏན་ནས་ཡོད་པ་མ་རེད། ཁྱེད་ཀྱིས་གང་བསམས་
པ་ནི་ཁྱེད་ཀྱི་བརླ་གཉིས་ཀྱི་བར་ན་མར་དཔྱངས་པ་དེ་དང་། མི་གཞན་ལས་སྒོར་མོ་
དང་སྐྱིད་པོ་ཅི་ཙམ་ལེན་ཐུབ་པ་དེ་རེད། དེ་ནས་ཁྱེད་ཀྱིས་ཁོང་ཚོ་གཡུགས་འཇོག་
གི་རེད། དེ་ཙམ་ཞིག་མ་ཡིན་པར་ཁྱེད་རང་གིས་དེའི་སྐོར་སྣང་བ་ལ་འཇོག་གི་མ་
རེད། མི་ཚེ་ནི་གཟབ་ནན་འོས་པ་ཞིག་ཡིན་པ་དེ་ཁྱེད་ཀྱི་སེམས་ལ་འཁོར་མྱོང་ཡོད་
པ་མ་རེད། དུས་རྟག་ཏུ་ཅོལ་ཆུང་གི་ལས་ཀ་ཙམ་ཞིག་བྱེད་རྒྱུའི་ཚབ་ལ་མི་ཚེ་ལས་
དོན་སྙིང་ཞིག་ལེན་ཐབས་ལ་བརྩོན་མཁན་གྱི་མི་ཡོད་པ་རེད།"
དེ་ནི་ཌིན་གང་ཡིན་པ་དེ་རེད། ཅོལ་ཆུང་གི་སྐྱེས་བུ་དམ་པ་དེའོ།།
“ཁ་མེལ་ནི་དོ་ནུབ་སེམས་སྐྱོ་ནས་ངུ་བཞིན་ཡོད་པ་རེད། འོན་ཀྱང་མོ་རང་གིས་
ཁྱེད་སླར་ལོག་ན་བསམ་གྱི་ཡོད་པ་རེད་ཅེས་སྐར་མ་གཅིག་ལའང་མ་བསམས་ཤིག
མོས་ཁྱེད་རང་ཡང་བསྐྱར་མཐོང་འདོད་རྩ་ནས་མེད་ཅེས་བཤད་བྱུང་ལ། མོས་ཐེངས་
འདི་ནི་མཐའ་མའི་ཐག་གཅོད་ཡིན་ཞེས་བཤད་བྱུང་། ཁྱེད་འདིར་ལངས་ནས་ཅོལ་
ཆུང་གི་རྣམ་འགྱུར་དག་སྟོན་གྱི་འདུག ཁྱེད་ཀྱི་སེམས་ན་ཕན་སེམས་ཤིག་ཡོད་པ་
རེད་ཅེས་བསམ་གྱི་མི་འདུག"
འདི་བདེན་པ་མ་རེད། ངས་ཡག་ག་ཤེས་ཀྱི་ཡོད་ལ་ངས་ཁོང་ཚོ་ཚང་མ་ལ་
བཤད་ཐུབ་པ་ཡོད། ངས་བཤད་ཐབས་བྱེད་པའི་དགོས་པ་གང་ཡང་མཐོང་མ་སོང་།
ང་ཐོན་ན་འདོད་ཅིང་། ངས་ལག་པ་ཌིན་ལ་འཁྱུད་ནས་བཤད་པ་ཡིན། ཁྱེད་ཅག་
ཚང་མས་ད་འདི་ལ་ལྟོས་དང་། དོན་དག་གཅིག་མ་བརྗེད་ཨ། མི་འདི་ལ་རང་གི་རྙོག་
དྲ་ཡང་ཡོད་པ་རེད། དེ་ནས། དོན་གཞན་ཞིག་ནི་ཁོང་གིས་འཁང་ར་དང་སྡུག་ཡུས་
གཏན་ནས་མི་བཤད་ལ། ཁོང་གིས་ཁྱེད་ཅག་ཚང་མ་ལ་ཁོ་རང་ཁོ་རང་ཡིན་པའི་
ཆ་ནས་དུས་ཚོད་སྐྱིད་པོ་ཕུལ་ཡོད་པ་རེད། ད་དེས་ཀྱང་འདང་གི་མེད་པ་ཡིན་ན།
ཁོང་དམར་གསོད་རུ་ཁག་ལ་ཐོངས་ཤིག ད་དེ་ནི་གང་ལྟར་ཡང་ཁྱེད་ཅག་གི་འདོད་
ཐོག་ལ་རྒྱུག་བཞིན་པའི་དོན་དེ་ཡིན་མདོག་ཁ་བོ་རེད། .
གང་ལྟར་ཡང་གྷ་ལ་ཋི་ཡ་ ཌན་ཁེལ་ནི་ཤོག་ཁག་དེའི་ནང་ནས་ཌིན་ལ་མི་སྐྲག་
མཁན་གཅིག་པུ་དེ་རེད་ལ། མོ་ནི་གདོང་སྨད་དེ་བག་ལྷོད་པོས་སྡོད་ཐུབ་ཅིང་། མི་
ཚང་མའི་མདུན་དུ་ཁོ་ལ་ཁ་འཛིང་རྒྱག་ཐུབ། སྔར་ཌེན་ཝར་ལ་ཡོད་དུས་ཀྱི་ཉི་མ་
དག་གི་རིང་ལ་ཌིན་གྱིས་བུ་མོ་རྣམས་དང་མཉམ་དུ་མི་ཚང་མ་ནག་ཁུང་དུ་སྡོད་དུ་
བཅུག་ཅིང་། དེ་ནས་སྐད་ཆ་བཤད། སྐད་ཆ་བཤད། སྐད་ཆ་བཤད་དེ་སྡོད་ཀྱི་རེད་ལ།
ཁོང་གི་སྐད་གདངས་ནི་སྔོན་ཆད་འགུག་ཤུགས་ལྡན་ཞིང་ཡ་མཚན་པ་ཞིག་ཡིན།
ཁོང་གིས་གང་ཞིག་བཤད་པའི་ནང་དོན་དང་དེའི་འགུག་ཤུགས་ཙམ་གྱིས་བུ་མོ་
རྣམས་ཚུར་ཡོང་དུ་འཇུག་ནུས་པ་ཡོད། འདི་ནི་ཁོ་རང་ཕོ་ལོ་བཅོ་ལྔ་དང་བཅུ་དྲུག་
ཡིན་དུས་རེད། ད་ཆ་ཁོང་གི་རྗེས་འཇུག་པ་རྣམས་གཉེན་སྒྲིག་ཟིན་ཡོད་ཅིང་། ཁོང་
གི་རྗེས་འཇུག་པ་རྣམས་ཀྱི་ཆུང་མ་རྣམས་ཀྱིས་ཁོ་ཐང་ལ་སྡོད་དུ་བཅུག་ནས། འཁྲིག་
སྤྱོད་དང་དེ་བཞིན་ཁོ་རང་སུ་ཡིན་པར་བཟོ་བྱད་ཀྱི་མི་ཚེའི་སྐོར་ལ་འདྲི་གཅོད་བྱེད་
ཀྱིན་ཡོད། ངས་མུ་མཐུད་ནས་མཉན་པ་ཡིན།
“ད་ནི་ཁྱེད་རང་སལ་དང་མཉམ་དུ་ཤར་ཕྱོགས་ལ་འགྲོ་རྒྱུ་རེད།" གྷ་ལ་ཋི་ཡ་
ཡིས་བཤད། "དེ་ནས་ཁྱེད་དེ་ལྟར་སོང་ནས་ཅི་ཞིག་འགྲུབ་ཀྱི་རེད་བསམ་གྱི་འདུག
ད་ཁྱེད་རང་ཕྱིན་ཚར་སྟབས་ཁ་མེལ་ཁྱིམ་དུ་བསྡད་ནས་བྱིས་པ་གཉོར་སྐྱོང་བྱེད་
དགོས་པ་རེད། ཁོ་མོས་ཇི་ལྟར་མོའི་ལས་ཀ་དེ་འཛིན་ཐུབ་ཀྱི་རེད། དེ་ནས་མོས་ཁྱེད་
རང་སླར་ཡང་མཐོང་འདོད་གཏན་ནས་མི་འདུག ངས་མོ་ལ་ཁག་འགེལ་བྱེད་ཀྱི་
མེད། གལ་སྲིད་ཁྱེད་ཀྱིས་ལམ་ཁ་ནས་ཨེ་ཌི་མཐོང་བ་ཡིན་ན། ངའི་རྩ་ལ་ལོག་ཤོག
དེ་མིན་ངས་ཁོ་གསོད་ཀྱི་ཡིན་ཞེས་ཤོད།"
དེ་འདྲའི་ཁ་རུ་ཁ་ཐུག་ཅིག་རེད། འདི་ནི་མཚན་མོ་སྡུག་ཤོས་དེ་ཡིན། ངས་ང་ནི་
ཡ་ང་བའི་རྨི་ལམ་ཞིག་གི་ཁྲོད་དུ་ཁྱད་མཚར་བའི་མིང་སྲིང་དག་དང་ལྷན་གཅིག་
ཏུ་ཡོད་པ་འདྲ་ཞིག་ཚོར་བྱུང༌། དེ་ནས་ཧ་ཅང་ཁ་ཁུ་སིམ་པོ་ཞིག་མི་ཚང་མའི་སྟེང་
དུ་ལྷུང༌། སྔོན་ཆད་ཌིན་གྱིས་སྐད་ཆ་བཤད་ནས་མཇུག་བསྒྲིལ་ཡོད་ཀྱི་རེད། ད་ནི་
ཁོང་རང་ཉིད་ཁུ་སིམ་མེར་འདུག འོན་ཀྱང་མི་ཚང་མའི་མདུན་དུ་ཧྲུལ་པོ་དང་ཆག་
ཏོ། གླེན་རྟགས་དོད་པོ་དང་བཅས་གློག་བཞུའི་ཤེལ་ཏོག་གི་འོག་ཏག་ཏག་ཏུ་ལངས་
ཤིང༌། ཁོང་གི་རུས་ཚུགས་དོད་པའི་གདོང་སྨྱོན་པ་རྔུལ་ནག་གིས་ཡོངས་སུ་ཁེངས་
པ་དང་རྩ་རྒྱུས་རྣམས་འཕར་ལྡིང་བྱེད་ཞོར། "ལགས་རེད། ལགས་རེད། ལགས་རེད།”
ཟེར་ལ། དེ་ནི་ད་ཆ་རྒྱུན་ཆད་མེད་པར་ཧ་ལས་པའི་མཚང་བརྟོལ་བ་ཞིག་ཁོའི་སྟེང་
དུ་བཤོ་ཡོང་གི་ཡོད་པའི་ཚུལ་དུ་སྣང་། ང་ལ་ཡིད་ཆེས་ཐེབས་པ་ཞིག་ནི་ཁོང་ཅག་
དང་། གཞན་རྣམས་ཀྱིས་ཀྱང་དེ་བཞིན་དུ་དོགས་པ་བྱས་པ་ལྟར། ཁོང་ཅག་སྐྲག་ཡོད་
པ་རེད། ཁོང་ནི་ཕམ་པ་སྟེ། ཕམ་པའི་མི་རབས་ཀྱི་བླ་སྲོག་དང་རྩ་བ་དེ་རེད། ཁོང་གི་
གསང་བ་དེ་ཅི་རེད། ཁོང་གིས་རང་གི་ནུས་པ་ཡོད་རྒུ་བཏོན་ནས་གསང་བ་དེ་ང་
ལ་བཤད་རྩིས་བྱས། ཁོའི་ཕྱོགས་ལ་ཡོད་པའི་ངའི་ལངས་ཕྱོགས་དང་ཁོང་ལ་སྲུང་
སྐྱོབ་བྱེད་པ། ཁོང་ལ་སྤྲོ་བས་རོལ་བ་བཅས་ལ་ཁོང་ཚོས་ཕྲག་དོག་བྱས་ཤིང་། དེ་
དག་ནི་སྔོན་ཆད་ཁོང་ཚོས་ཀྱང་བྱེད་རྒྱུའི་རྩོལ་བ་བསྟེན་མྱོང་བ་རེད། དེ་ནས་ཁོང་
ཅག་གིས་ང་ལ་བལྟས་བྱུང་། ང་ཕྱི་མི་ཞིག་གིས་ནུབ་ཕྱོགས་ཀྱི་མཛེས་པའི་མཚན་
མོ་འདི་ལ་ཅི་ཞིག་བྱེད་ཀྱིན་ཡོད། བསམ་གཞིག་དེ་ལས་ང་ལ་འཇིགས་དངངས་སྐྱེས།
“ང་ཚོ་ཨི་ཊ་ལི་རྒྱལ་ཁབ་ལ་འགྲོ་གི་ཡོད།” ངས་དེ་ལྟར་བཤད་ཅིང་རྙོག་དྲ་ཚང་
མ་ལས་རང་གི་ལག་པ་གཙང་མར་བཀྲུས། དེ་ནས་རླུང་བུའི་ཁྲོད་དུ་ཨ་མའི་འདོད་
པ་ཚིམ་པའི་ཚོར་བ་ཁྱད་མཚར་ཞིག་ཀྱང་འདུག བུ་མོ་རྣམས་ཀྱིས་ངོ་མ་ཨ་མ་
ཞིག་གིས་རང་གི་ཆེས་སྙིང་ཉེ་ཞིང་ཆེས་འཁྱམས་པོ་ཡིན་པའི་བྱིས་པ་ཞིག་ལ་ལྟ་བའི་
ལྟ་སྟངས་ཤིག་གིས་ཌིན་ལ་ལྟ་བཞིན་འདུག་ལ། ཁོང་གིས་ཀྱང་རང་གི་ཡིད་སྐྱོ་བའི་
མཐེ་བོང་དང་རང་གི་མཚང་བརྟོལ་བ་ཡོངས་སུ་རྫོགས་པ་དང་ལྷན་ཅིག་ཏུ་དེ་ཡག་
པོར་ཤེས་འདུག དེའི་རྒྱུ་མཚན་གྱིས་ཁོང་གིས་སྐད་ཆ་ཚིག་གཅིག་ཀྱང་མ་བཤད་
པར། ཆུ་ཚོད་ཀྱི་སྒྲ་ཙམ་གོ་བའི་ཁུ་སིམ་མེ་བའི་ཁྲོད་ནས། སྡོད་ཤག་དེ་ནས་ཕྱི་རོལ་
ཏུ་གོམ་པ་སྤོས་ཤིང་། དེ་ནས་ང་ཚོས་དུས་ཚོད་རན་ཡོད་པའི་བློ་ཐག་ཆོད་མ་ཐག་
པ་ལ་འོག་ཁང་དུ་ང་ཚོ་ལ་བསྒུགས་ཐུབ་པ་འདི་བྱུང་བ་རེད། འདི་ནི་ལམ་ཟུར་གྱི་
རྐང་ལམ་སྟེང་དུ་ཡོད་པའི་གདོན་འདྲེ་དེའི་སྐོར་ལ་ང་ཚོས་ཅི་ཞིག་ཚོར་བ་དེ་རེད།
ངས་སྒེའུ་ཁུང་ནས་ཕྱི་རོལ་ལ་བལྟས། ཁོང་གིས་སྲང་ལམ་ལ་ལྟ་བཞིན་སྒོ་འགྲམ་དུ་
གཅིག་པུར་བསྡད་འདུག ཡིད་སྐྱོ་བ་དང་ཁག་དཀྲི་བྱེད་པ། བསླབ་བྱ་རྒྱག་པ། ཡ་
རབས། སྡུག་བསྔལ་སྟེ་ཡོད་ཚད་ཁོང་གི་རྒྱབ་ཏུ་བསྐྱུར་ཡོད་ཅིང་། ཁོང་གི་མདུན་དུ་
ཡོད་པ་ནི་སྐྱེ་བོ་ཞིག་གི་ངལ་དུབ་དང་ཡང་དག་པའི་བདེ་བ་ཆེན་པོའི་སྤྲོ་བ་རེད།
"ཕེབས་ཤོག གྷ་ལ་ཋི་ཡ། མ་རི། ད་ནི་ཇེ་ཛི་རོལ་དབྱངས་ཚོགས་ཁང་ལ་འགྲོ་
ལ། དོན་འདི་བརྗེད་དུ་འཇུག ཉིན་ཞིག་ཌིན་ཤི་འགྲོ་གི་རེད། དེ་ནས་ཁྱེད་ཅག་གིས་
ཁོང་ལ་ཅི་ཞིག་བཤད་ཐུབ་ཀྱི་རེད།"
“ཁོང་ཅི་ཙམ་གྱིས་མགྱོགས་པོར་ཤི་ན་དེ་ཙམ་གྱིས་བཟང་།" གྷ་ལ་ཋི་ཡ་ཡིས་
བཤད་ཅིང་། མོས་ཧ་ལམ་ཁང་པའི་ནང་ཡོད་པའི་མི་ཚང་མའི་ཚབ་བྱས་ཏེ་བཤད།
“ཨོ་རེད། དེ་ནས།” ངས་བཤད། "འོན་ཀྱང་ད་ལྟ་ཁོང་གསོན་པོ་རེད་ལ། ཁྱེད་
ཅག་གིས་ཁོང་གིས་འདིའི་རྗེས་ལ་ཅི་ཞིག་བྱེད་རྒྱུ་ཡིན་པ་དེ་ལ་ལྟ་འདོད་ཡོད་པ་
ངས་ཁག་ཐེག་བྱེད་ཐུབ། དེའི་རྒྱུ་མཚན་ནི་ཁོང་ལ་གསང་བ་ཞིག་ཡོད་པ་དེ་ང་
ཚོ་ཚང་མས་ཤེས་འདོད་ནས་སྨྱོ་འགྲོ་གི་ཡོད་པ་རེད། དེ་ནི་ཁོང་གི་མགོ་བོ་རྒྱ་ཆེན་
པོར་གས་པར་བྱེད་པ་དེ་རེད་ལ། གལ་སྲིད་ཁོང་སྨྱོན་པ་ཆགས་པ་ཡིན་ན་སེམས་
ཁྲལ་མ་བྱེད་ཅིག དེ་ནི་ཁྱེད་ཀྱི་ནོར་འཁྲུལ་མ་རེད། འོན་ཀྱང་ལྷ་དཀོན་མཆོག་གི་
ནོར་འཁྲུལ་རེད།”
ཁོང་ཚོས་འདི་ལ་དགག་པ་བརྒྱབ་བྱུང་ལ། ངས་ངོ་མ་ཌིན་ཤེས་ཀྱི་མི་འདུག་
ཟེར། ཁོང་ནི་ད་བར་འཇིག་རྟེན་དུ་གསོན་མ་མྱོང་བའི་མི་ངན་ཁྲམ་པ་སྡུག་ཤོས་
དེ་རེད་ལ། ཉིན་གཅིག་ངས་འགྱོད་པ་སྐྱེས་བཞིན་དུ་ཚུལ་དེ་ཤེས་ཡོང་གི་རེད་ཟེར།
ཁོང་ཚོས་དེ་ཙམ་གྱིས་ངོ་རྒོལ་བྱས་པ་དེས་ང་ཡ་མཚར་དུ་བཅུག་བྱུང་། རོ་ཡེ་ ཇོན་
སོན་ནི་བུད་མེད་རྣམས་ཀྱི་ཕྱོགས་སུ་ལངས་ཏེ། ཁོང་གིས་ཌིན་ནི་མི་གཞན་སུ་
ལས་ཀྱང་ལྷག་པ་ཞིག་ཤེས་ཀྱི་ཡོད་ལ། ཌིན་ཞེས་བྱ་བ་དེ་ནི་མི་མཚར་པོ་ཙམ་ཞིག་
དང་། དེ་ལས་ཀྱང་ཡ་མཚན་ཅན་གྱི་ཁྲམ་པ་ཞིག་རེད་ཟེར། ང་ཌིན་འཚོལ་ཕྱིར་ཕྱི་
རོལ་ལ་ཐོན་པ་ཡིན་ལ། ང་ཚོས་དེའི་སྐོར་ལ་ཁ་བརྡ་ཉུང་ཉུང་བྱས་པ་ཡིན།
"ཨོ་ཁོ་རེ། སེམས་ཁྲལ་མ་བྱེད། ཚང་མ་ཡག་པོ་དང་འགྲིག་བསྡད་ཡོད་པ་རེད།"
ཁོང་གིས་རང་གི་གྲོད་པ་ཕུར་ཞིང་མཆུ་ཏོ་ལྡག་བཞིན་འདུག

ལེའུ་བཞི་པ།

བུ་མོ་རྣམས་མར་བསླེབས་སོང་ལ། ང་ཚོས་སླར་ཡང་རླངས་འཁོར་དེ་སྲང་ལམ་ནས་
ཐུར་དུ་གཏོད་པ་དང་བཅས་ང་ཚོའི་མཚན་མོ་ཆེན་པོ་དེ་མགོ་བཙུགས་པ་ཡིན། “ཀི་
ཧི་ཧི། ད་འགྲོ་ཡ།” ཌིན་གྱིས་སྐད་བརྒྱབ་བྱུང་ལ། ཧྥོལ་སོམ་སྲང་ལམ་སྟེང་དུ་ཡོད་
པའི་ནུབ་ཕྱོགས་ཀྱི་ཧར་ལོམ་གྲོང་སྡེའམ་ཧར་ལོམ་ཆུང་བ་ཞེས་པ་ལ་འུར་གྱིས་ཕྱིན་
པ་ཡིན།
ང་ཚོ་རྒོད་ཅིང་དྲོ་བའི་མཚན་མོའི་ཁྲོད་དུ་མཆོངས་ཏེ་སོང་བ་དང་། ཕར་ཕྱོགས་
ནས་སྐད་གདངས་བར་མ་འབུད་མཁན་རྒོད་པོ་ཞིག་གིས་དུང་འབུད་པ་གོ་ཡོང་བ་
དེ་དག་“ཨི་ ཡ། ཨི་ ཡ། ཨི་ ཡ།” ཟེར་ལ། དེ་ནས་དུང་གི་འཕར་ཁ་དང་བསྡེབས་ནས་
ལག་པ་རྡེབ་ཅིང་མི་རྣམས་ཀྱིས་"ཡིན་ཡ། ཕེབས་ཤོག ཡིན་ཡ། ཕེབས་ཤོག ཡིན་
ཡ། ཕེབས་ཤོག” ཅེས་སྐད་རྒྱག་གིན་འདུག ཌིན་ནི་རང་གི་མཐེ་བོང་བར་སྣང་
དུ་བསྒྲེངས་ནས་“བུས་ཤིག ཁོ་རེ། བུས་ཤིག”ཅེས་སྐད་རྒྱག་བཞིན་སྲང་ལམ་ཕར་
ཕྱོགས་ལ་རྒྱུག་བཞིན་འདུག མདུན་ཕྱོགས་ན་མི་ནག་སྐོར་ཞིག་གིས་རེས་གཟའ་
སྤེན་པའི་མཚན་མོའི་གྱོན་ཆས་གོན་ཏེ་དགའ་བའི་ཅ་ཅོ་སྒྲོག་བཞིན་འདུག དེ་ནི་
ཐང་ལ་ཤིང་ཕྱེ་བླུགས་ཡོད་སའི་ཆང་ཁང་ཞིག་རེད་ལ། ས་ཆ་སྨྱོན་པ་ཞིག་སྟེ། རོལ་
དབྱངས་རུ་ཁག་གི་གར་སྟེགས་ཆུང་ཆུང་ཞིག་ཡོད་པ་དེར་མི་དེ་ཚོས་ཞྭ་མོ་གོན་ཏེ་
འཚང་ཁ་བརྒྱབ་ནས་བསྡད་ཅིང་། མི་རྣམས་ཀྱི་མགོ་བོའི་སྟེང་ནས་རོལ་ཆ་འབུད་
བཞིན་འདུག མཚམས་རེར་ཡོམ་ཡོམ་དུ་འགྲོ་བའི་བུད་མེད་སྨྱོན་པ་རྣམས་ཀྱིས་
ཁྲུས་གོས་གྱོན་ནས་གཡས་གཡོན་དུ་རྒྱུ་ཞིང༌། སྲང་ལམ་རྣམས་སུ་ཤེལ་དམ་རྣམས་
ཀྱི་ཁྲོག་སྒྲ་སྒྲོག ཟ་ཁང་དེའི་རྒྱབ་ཀྱི་ནག་ཁུང་ཁྲོད་ཀྱི་སྦུག་ལམ་དུ། འབག་བཙོག་
གིས་གཡོགས་པའི་གསང་སྤྱོད་རྣམས་ཀྱི་རྒྱབ་ན། སྐྱེས་ཕོ་མོ་མང་པོ་རྩིག་པ་ལ་
བསྙེས་ཏེ་ལངས་ནས། རྒུན་ཆང་དང་ཨ་རག་བསྲེས་མ་འཐུང་ཞོར་སྐར་མ་ལ་མཆིལ་
མ་འཕེན་པ་སྟེ། རྒུན་ཆང་དང་ཨ་རག་འཕེན་བཞིན་འདུག ཞྭ་མོ་གོན་པའི་དུང་སྐད་
བར་མ་འབུད་མཁན་དེས་ཧ་ལས་པའི་ཡིད་དབང་ཚིམ་ཞིང་རང་དབང་གི་བསམ་
བློའི་རྩེ་ནས་འབུད་ཀྱིན་འདུག་ལ། རོལ་དབྱངས་ཀྱི་དུམ་ཚན་གྱི་འདེགས་འཇོག་
དེ་“ཨི་ཡེ་” ཞེས་པ་ནས་དེ་ལས་ཀྱང་སྨྱོ་འཚུབ་ཆེ་བའི་ “ཨི་ཌེ་ ལེ་ ཡེ་”ཞེས་པ་ཞིག་
ཏུ་ཕྱིན་ཅིང༌། དེ་དང་མཉམ་དུ་རྫ་རྔའི་རྡེབ་སྒྲ་གྲག་ཅིང་། ཐ་མག་གི་དུད་སྣེས་རྨས་
པའི་རྔ་དེ་ནི་གླང་སྐེ་ཅན་གྱི་མི་ནག་གཏུམ་པོ་ཞིག་གིས་བརྡུངས། མི་ནག་དེས་ཅི་
གང་ལའང་ཁ་ཡ་མི་བྱེད་ཅིང་། རང་གི་ཆག་གྲུམ་དུ་སོང་བའི་རྫ་མ་ལ་ཉེས་པ་གཏོང་།
བརྡབས་ཤིང་གཅར་ནས་བྷང་ཟེར་ཞིང་བརྡུངས། རོལ་དབྱངས་གྲག་པ་དང་གླུ་སྐད་
བར་མ་བ་དེ་ལ་དེ་ཉིད་ཐོབ་འདུག མི་ཚང་མས་ཁོང་ལ་དེ་ཉིད་ཐོབ་པ་ཤེས། ཌིན་
གྱིས་མི་ཚོགས་དཀྱིལ་ནས་རང་གི་མགོ་བོ་བསྡམས་ནས་འདུག མི་ཚོགས་དེ་ནི་
སྨྱོན་པའི་མི་ཚོགས་ཤིག་རེད། ཁོང་ཚོ་ཚང་མས་གླུ་སྐད་བར་མ་བ་ལ། དེ་ལ་འཐམས་
ནས་དེ་ཉིད་འཇུས་ཤིག་ཅེས་སྐད་བརྒྱབ་ཅིང་མིག་ལ་རྒོད་པོའི་ཉམས་དང་བཅས་
སྐུལ་མ་བྱེད་བཞིན་འདུག ཁོང་ཉིད་ཙོག་པུར་བསྡད་པ་ནས་རང་ཉིད་ཡར་ལངས་
ཤིང་། དེ་ནས་རང་གི་དུང་དང་བཅས་མར་སྒུར་བཞིན་འདུག དེ་ནས་འུར་ཟིང་
ལས་ཀྱང་བརྒལ་བའི་ངུ་ཅོར་གཙང་མ་ཞིག་གི་ཁྲོད་དུ་དེ་ཡར་འགྱོགས་ཀྱིན་འདུག
ཁྲུ་དྲུག་ཅན་གྱི་བུད་མེད་ནག་མོ་སྐམ་རིད་མ་ཞིག་གིས་ཁོང་གི་དུང་དེའི་གྲོད་པའི་
མཚམས་དེར་རང་གི་རུས་པ་སྦྱོར་བཞིན་འདུག ཁོང་གིས་དེས་མོ་ལ་བསྣུན་ཙམ་
བྱས་ནས་“ཨི་ ཨི་ ཨི་"ཟེར།
མི་ཚང་མ་འཁྲབ་བཞིན་སྐད་རྒྱག་བཞིན་འདུག གྷ་ལ་ཋི་ཡ་དང་མ་རི་གཉིས་
ཀྱིས་སྦི་རག་ལག་ཏུ་བཟུང་སྟེ་རང་གི་རྐུབ་སྟེགས་སྟེང་ཡར་ལངས་ནས་སྤྲུགས་
བཞིན་མཆོང་བཞིན་བསྡད་འདུག མི་ནག་སྐོར་ཞིག་སྲང་ལམ་ནས་འཁྱོར་བཞིན་
ཡར་བསླེབས་ཤིང་། དེར་འབྱོར་རྒྱུ་ལའང་ཕན་ཚུན་གྱི་སྟེང་དུ་འགྱེལ་རེས་བྱེད་ཀྱིན་
འདུག “ཁོ་རེ། ད་མཉམ་དུ་སྡོད་ཡ།” འགྲགས་སྐད་ཅན་གྱི་མི་ཞིག་གིས་སྐད་བརྒྱབ་
བྱུང་ལ། ཨང་ཧང་ཞེས་པའི་འཁུན་སྒྲ་ཆེན་པོ་ཞིག་ཕྱིར་ཐོན་བཅུག་པ་དེ་ནི་ས་ཐག་
རིང་སག་ཁེ་ར་མེན་ཋོ་གྲོང་ཁྱེར་ནས་གསལ་པོར་གོ་ཡོད་པ་ཡོད། ཌིན་གྱིས་“ཨོ་ཨོ་
"ཟེར། ཁོང་གིས་རང་གི་བྲང་ཁོག་དང་གྲོད་པ་ཕུར་བཞིན་འདུག ཁོང་གི་གདོང་པ་
ནས་རྔུལ་ཆུ་འཕྱུར། རྔ་རྡུང་མཁན་དེས་རྔ་བརྡུངས་པ་དེ་འོག་ཁང་དུ་མཆེད་ཅིང་།
བྷང༌། གཞུས། ཁོང་གི་དམར་གསོད་གཏོང་བྱད་ལྟ་བུའི་རྔ་དབྱུག་དེས་ལྡིར་སྒྲ་ཅན་
གྱི་བྷང་སྒྲ་ཞིག་སྟེ། སྟེང་ཁང་དུ་གྱེན་ལ་རྔ་སྒྲ་དེ་གྲག་པར་བྱས། མི་རྒྱགས་པ་ཆེན་
པོ་དེ་སྡིངས་ཆའི་སྟེང་ནས་མཆོང་ལྡིང་བྱེད་ཅིང་། དེས་སྡིངས་ཆ་དེ་ཐིམ་ཞིང་ཆག་
སྒྲ་གྲག “ཨོ་ཙི་" རྣོ་སྦྲེང་རོལ་ཆ་བ་དེས་གླག་གི་སྡེར་མོ་བཀྲལ་བ་ལྟ་བུའི་མཛུབ་མོ་
རྣམས་ཀྱིས་རོལ་ཆའི་ལྡེ་མིག་གནོན་ཞིང་། དུང་སྐད་བར་མ་འབུད་མཁན་རླབས་
ཆེན་དེས་རོལ་དབྱངས་གཞན་ཞིག་ལེན་ཆེད་དུ་དབུགས་ལེན་པའི་བར་དེར་རོལ་
དབྱངས་ཀྱི་ཆ་འགའ་རེ་མཆེད་པ་དེ་ནི་རྒྱ་མིའི་རོལ་དབྱངས་ཡིན་ལ། རྣོ་སྦྲེང་རོལ་
ཆའི་ཤིང་ཐུམ་དང་སེར་ཁ། སྐུད་པ་རེ་རེ་ནས་དིར་སེ་མཆེད་ཡོང་། དུང་སྐད་བར་
མ་འབུད་མཁན་དེ་སྡིངས་ཆ་ནས་མར་ལྡིང་ནས་མི་ཚོགས་ཀྱི་དཀྱིལ་ནས་ལངས་
ཏེ་ཕྱོགས་ཡས་མས་སུ་འབུད་ཅིང་། ཁོང་གི་ཞྭ་མོ་མིག་ལ་བཀབ་འདུག མི་ཞིག་
གིས་ཞྭ་མོ་དེ་ཡར་བསྟད་སོང་། ཁོང་སླར་ཡང་ཡར་དགྱེ་ཞིང་རྐང་པ་བརྡབས། སྐྱོ་
ཉམས་ཀྱི་རོལ་དབྱངས་འགྲགས་སྐད་ཅིག་ཐུར་དུ་བུས་ནས་དབུགས་བླངས། དེ་
ནས་དུང་ཡར་བཀྱགས་ཏེ་སྐད་མཐོ་ཞིང་རྒྱ་ཆེ་ལ། འག་སྐད་མཆེད་པ་ཞིག་བར་
སྣང་ལ་བཏང་། ཌིན་ནི་དུང་གི་གྲོད་པའི་ཐད་དུ་མགོ་བོ་བསྒུར་ཏེ་ཁོང་གི་མདུན་དེ་
ག་རང་དུ་བསྡད་འདུག་ལ། ལག་པ་གཉིས་རྡེབ་ཞོར་མི་དེའི་དུང་གི་ལྡེ་མིག་སྟེང་དུ་
རྔུལ་ཆུའི་ཐིགས་པ་འབོ་བཞིན་འདུག མི་དེས་དེ་མཐོང་སོང་ལ། ཁོང་གི་དུང་བརྒྱུད་
ནས་གད་མོ་བགད་ཅིང༌། དེ་ཡང་འདར་འདར་བྱེད་པའི་གད་མོ་ཆེས་རྒོད་ཅིང་རིང་
བ་ཞིག་རེད། མི་གཞན་ཚང་མ་ཡང་བགད་བྱུང་ལ། ཁོང་ཚོ་འཁྲབ་ནས་བསྡད་པ་
དང་། མཐར་དུང་སྐད་བར་མ་བ་དེས་སྐད་ཡོད་ཚད་བཏོན་ནས་བུས་ཤིང་ཙོག་པུར་
བསྡད་ནས་འདེགས་འཇོག་ c མཐོན་པོ་ཞིག་ཡུན་རིང་པོར་བཏང་སྟེ་བསྡད་པ་དང་
མཉམ་དུ་གཞན་ཡོད་ཚད་ཚང་མ་ཡང་བཅོམ་བཞག་སོང་ལ། སྐད་ཅོར་རྣམས་ཇེ་
མཐོར་སོང་། ངས་ནི་ཉེ་འཁྲིས་ཀྱི་ཉེན་རྟོག་ལས་ཁུངས་ནས་ཉེན་རྟོག་པ་རྣམས་
འཚངས་ནས་ཡོང་གི་རེད་བསམས་བྱུང་། ཌིན་ལ་ལྷ་བབ་འདུག དུང་སྐད་བར་མ་
བ་དེའི་མིག་གཉིས་ནི་ཐད་ཀར་ཁོང་ལ་ཅེར་འདུག ཁོང་མི་སྨྱོན་པ་ཞིག་ལ་འཕྲད་
པ་དེས་ནི་ཁོང་ཤེས་པ་ཙམ་མ་ཡིན་པར་ཁོང་ལ་གཅེས་ཤིང་། ད་དུང་དེ་ལས་མང་
བ་ཞིག་དང་། དེ་ན་ཡོད་པ་ལས་ཀྱང་བརྒལ་བའི་མང་བ་ཞིག་ཤེས་འདོད་བྱེད་ཀྱི་
ཡོད། ཁོང་ཚོས་འདི་ལ་མཉམ་བསྡེབས་བྱེད་མགོ་བརྩམས་སོང༌། ཡོད་ཚད་ནི་དུང་
ལས་བསླེབས་ཤིང་། ཚིག་འབྲུ་མི་འདུག སྐད་ཅོར་དང་སྐད་ཅོར་འབའ་ཞིག་རེད།
“བྷོའུ་” དེ་ནས་མར་ “བྷིབ་” དེ་ནས་གྱེན་ལ་ “ཨིའི་“དེ་ནས་མར་ཆག་སྒྲ་གྲག དེ་ནས་
ཕར་ངོས་སུ་བྲག་ཆ་ཅན་གྱི་དུང་སྐད་གྲག ཁོང་གིས་ཡོད་ཚད་བྱས་ཤིང་། ཡར་མར།
ཕར་ཚུར། མགོ་རྟིང་སློག་པ། ཟུར་དུ་བསྙལ་བ། ཅུང་ཙམ་གསེག་པ། ཤིན་ཏུ་གསེག་
པ་དང་བཅས་པ་བྱས་ཏེ། མཐར་གན་རྐྱལ་གྱི་ཚུལ་གྱིས་མི་ཞིག་གི་ལག་པའི་ནང་དུ་
ལྷུང་སོང་། དེ་ནས་ཚར་སོང་ལ། མི་ཚང་མ་འཚང་ཁ་ཤིག་ཤིག་གིས་"ཨོ་རེད་ཡ།
རེད་ཡ། ཁོང་གིས་དེ་བུས་སོང་ཡ།” ཞེས་སྐད་བརྒྱབ། ཌིན་གྱིས་ལག་ཕྱིས་བླངས་
ཏེ་རང་ཉིད་འཕྱིས།
དེ་ནས་དུང་འབུད་མཁན་དེ་རོལ་ཆའི་སྟེགས་བུའི་སྟེང་དུ་ཡར་གོམ་པ་སྤོས་
ནས་དལ་བའི་རྡུང་སྒྲ་ཞིག་འབུད་རྒྱུར་རེ་སྐུལ་བྱས་སོང་། མི་རྣམས་ཀྱི་མགོ་བོའི་
སྟེང་ཐད་ནས་སྒོ་ཕྱེས་ཡོད་པའི་ཕྱོགས་སུ་སེམས་སྡུག་པོའི་ངང་ནས་ཕར་བལྟས། དེ་
ནས་"ཁྱེད་ཀྱིས་མིག་བཙུམས་དང་།” ཞེས་པའི་གླུ་དབྱངས་ལེན་མགོ་བརྩམས་སོང་།
སྐར་མ་གཅིག་ནང་ཚུད་ལ་དལ་ཅག་གེར་ཕྱིན་སོང་། དུང་འབུད་མཁན་འདིས་
པགས་པའི་སྟོད་གོས་ཧྲུལ་པོ་ཞིག་དང་། སྟོད་ཐུང་རྒྱ་སྨུག ལྷམ་རལ་པོ། དབུར་ཏི་
བརྒྱབ་མེད་པའི་དོར་མ་ལྷུག་པོ་བཟུད་ཟེར་བ་བཅས་གོན་འདུག འོན་ཀྱང་ཁོང་
གིས་དེ་ལ་ཁ་ཡ་མ་བྱས། ཁོང་ནི་མི་ནག་རྐྱལ་སྟོང་ཞིག་དང་འདྲ། ཆེ་ལ་སྨུག་པའི་
མིག་དབང་གཉིས་ལ་སྐྱོ་ཉམས་ཤར་ཞིང་། ཁོང་གིས་བླངས་པའི་གླུ་གཞས་ནི་དལ་
བ་མ་ཟད་ཡུན་རིང་ལ་བསམ་གཞིག་ཅན་གྱི་བར་མཚམས་རེ་དང་བཅས་འདུག
འོན་ཀྱང་གཞས་ལེན་ཐེངས་གཉིས་པའི་སྐབས་སུ་ཁོང་ལ་སྤྲོ་སྣང་རྒྱས་ཏེ་སྒྲ་སྦུབ་
ཡོ་ཆས་ལ་འཇུས། རོལ་དབྱངས་སྟེགས་བུ་ནས་མར་མཆོངས་ཏེ་དེའི་ཐད་དུ་བསྒུར།
གླུ་གཞས་ཀྱི་ཚན་པ་ཞིག་ལེན་རྒྱུའི་ཆེད་དུ་ཁོང་གིས་རང་གི་ལྷམ་ལ་བསྙབས་ཤིང་།
དེ་ནས་ཡར་བཀྱགས་ཏེ་འབུད་དགོས་འདུག ཁོང་གིས་ཤུགས་ཡོད་ཚད་ཀྱིས་བུས་
སྟབས་དེ་ལ་བརྟེན་ནས་ཁོང་གོམ་ཁ་འཁྱོར། དེ་ནས་གཞས་དལ་མོ་ལེན་ཐེངས་རྗེས་
མ་དེ་ལེན་རན་པའི་སྐབས་སུ་གཞི་ནས་འཇགས་པར་གྱུར། “གླུ་ཨུ་ཨུ་དབྱངས་
ལེ་ཨེ་ཨེ་ཨེན་ཡ།" ཁོས་རང་གི་གདོང་དེ་གནམ་གཅལ་ལ་ཁ་གཏད་ནས་རྒྱབ་ལ་
བསྙེས། སྒྲ་སྦུབ་ཡོ་ཆས་རང་གི་འོག་ཏུ་བཅུག དེ་ནས་ཁོང་འདར་གསིག་བྱས་ཤིང་
གོམ་པ་འཁྱོར། དེ་ནས་ཁོང་ནང་དུ་བསྙེས་ཏེ་ཧ་ལམ་རང་གི་གདོང་དེ་སྒྲ་སྦུབ་ཡོ་
ཆས་ཀྱི་ངོས་ལ་ལྷུང་གྲབས་ཙམ་བྱས། "བྲོ་ཨོ་ཨོ་གར་གྱི་ཆེད་དུ་དེ་རྨི་ལམ་འདྲ་བོ་
ཞིག་བྱོ་ཨོ་ཨོས་དང་། དེ་ནས་ཁོང་ཡིད་ཐང་ཆད་པའི་ངང་ནས་མཆུ་ཏོ་དཀྱོགས་པ་
དང་མཉམ་དུ་ཕྱི་རོལ་གྱི་སྲང་ལམ་ལ་བལྟས། གཞས་མ་བྷི་ལེ་ཧོ་ལེ་ཌེའི་གཞས་ཀྱི་
ཁྲེལ་དགོད་ཅིག་ནས་ “ང་ཚོས་བརྩེ་དུང་ལ་རོཨོཨོལ་བཞིན་"ཟེར་བཞིན་ཁོང་ཕར་
ཚུར་ལ་འཁྱོར། ་བརྩེ་ཨེ་ཨེ་དུང་གི་གུང་ཨུང་གསེང་།” འཇིག་རྟེན་ཡོངས་རྫོགས་
ལ་ཞེན་པ་ལོག་ཅིང་ཨ་ཐང་ཆད་པའི་ཁྲོད་ནས་རང་གི་མགོ་བོ་གཡུགས། "བྲོ་གར་
གྱི་ཆེད་དུ་དེ་རྨི་ལམ་འདྲ་བོ་ཞིག་བྱོ ཨོ ཨོས་དང་།" "ཅིག་བཟོ་འོ།" ཟེར། ཅིག་ཇི་
འདྲ་ཞིག་བཟོ་འམ། མི་ཚང་མས་བསྒུགས། ཁོང་གིས་སྨྲེ་ངག་གིས་"འགྲིག་བསྡད་
པ་ལྟར་སྣང་བ་ཞིག་" ཟེར། རྣོ་སྦྲེང་རོལ་ཆས་ཀྱིས་རོལ་དབྱངས་ཤིག་ལ་བསྣུན། "དེ་
ལྟར་ན། གཅེས་ལོ། ཡིན་ད། ཁྱེད་ཀྱིས་རང་གི་ཡིད་འོང་གི་མིག་ཆུང་ཆུང་དེ་གཉིས་
བཙུམས་རོགས་གནང་དང་།" ཁོང་གི་ཁ་ཤ་འདར། ཁོང་གིས་ང་ཚོ་ལ་བལྟས། ཁོ་
རེ། ཡིད་སྐྱོ་བའི་འཇིག་རྟེན་སྨུག་པོ་འདིར་ང་ཚོས་གང་ཞིག་བྱེད་ཀྱིན་པ་དེ་དག་
ནི་ཅི་ཞིག་རེད་ཟེར་བ་ལྟ་བུའི་ཉམས་སྣང་ཞིག་གིས་ཌིན་དང་ང་གཉིས་ལ་བལྟས།
དེ་ནས་ཁོང་ནི་རང་གི་གླུ་དབྱངས་ཀྱི་མཐའ་མཇུག་ལ་བསླེབས། དེའི་ཆེད་དུ་སྔར་
ལས་ལྷག་པའི་གྲ་སྒྲིག་ཅིག་བྱས་ཡོད་ཤག་རེད། སྐབས་དེ་ལ་ཁྱོད་ཀྱིས་འཇིག་རྟེན་
གང་ས་ནས་གྷར་སི་ཡ་ལ་འཕྲིན་[རྩོམ་པ་པོ་ཨེལ་བྷེར་ཋི་ ཧུ་བྷེར་ཌི་ཡིས་སྤྱི་ལོ་
༡༨༩༩ ལོར་སྐྱེ་བོ་སྒེར་པའི་གསར་གཏོད་ཀྱི་རིན་ཐང་གླེང་བའི་རྩོམ་ཡིག་ཅིག་གི་
ཁ་བྱང་། སྒྱུར་བ་པོའི་མཆན།]ཡོད་ཚད་གཏོང་ཐུབ་མོད། དེས་མི་རྣམས་ལ་འགྱུར་
བ་ཅི་ཞིག་གཏོང་ཐུབ་ཀྱི་རེད། གང་ཡིན་ཟེར་ན། ང་ཚོས་ནི་སྲང་ལམ་གྱི་མི་ཐབས་
རྡུགས་དེ་ཚོའི་ཁྲོད་ཀྱི་ཕམ་པའི་མི་ཚེ་སྐྱོ་པོ་དེ་ཉིད་ཀྱི་ཤིང་འབྲས་དང་སྐྱུར་ཁུ་ལ་
གདོང་ལེན་བྱེད་བཞིན་ཡོད། དེར་བརྟེན་ཁོང་གིས་དེ་ཉིད་བཤད་པ་རེད་ལ། དེ་ཉིད་
གླུ་རུ་བླངས་པ་རེད། "ཁྱེད་ཀྱི་བཙུམས་རོགས་..." དེ་ནས་ཐོག་གཅལ་ལ་གཏད་ནས་
དེ་ཉིད་ཡར་བུས་ཤིང་། སྐར་ཚོགས་བརྒྱུད་ནས་ཕར་ “མིཨིཨིག་གཉིས་”ཟེར། ཁོང་
འཁྱོར་བཞིན་སྡིངས་ཆ་ནས་བྱིས་པའི་ཁྲོད་དུ་ཡོང་། ཁོང་གསར་བུ་སྐོར་ཞིག་དང་
ལྷན་དུ་ཟུར་སྣེ་ཞིག་ནས་བསྡད་ཅིང་དེ་ཚོ་ལ་དོ་སྣང་ཅི་ཡང་མ་སྤྲད། ཁོང་གིས་ས་
ལ་བལྟས་ཤིང་ངུས། ཁོང་ནི་ཆེས་རླབས་ཆེན་དེ་རེད།
ཌིན་དང་ངེད་གཉིས་ཁོང་ལ་སྐད་ཆ་བཤད་དུ་ཕྱིན། ང་ཚོས་ཁོང་རླངས་འཁོར་
དུ་བོས། རླངས་འཁོར་ནང་ནས་ཁོང་གིས་གློ་བུར་དུ་སྐད་ཅོར་བརྒྱབ་ནས་“ཨོ་རེད་
ཡ། སྐྱིད་པོ་ཡག་པོ་ཞིག་གཏོང་རྒྱུ་ལས་གཞན་པའི་ང་དགའ་ས་ཞིག་མེད་ཡ། ད་ང་
ཚོ་གང་དུ་འགྲོ།” ཞེས་ཟེར། ཌིན་ནི་རྐུབ་སྟེགས་སྟེང་ནས་མཆོང་ལྡིང་བྱེད་ཅིང་སྨྱོ་
འཚུབ་འཚུབ་ཀྱིས་དགོད་སྒྲ་སྒྲོག “རྗེས་ལ་ཡ། རྗེས་ལ་ཡ།”དུང་སྐད་བར་མ་བས་
དེ་སྐད་ཟེར། "ངས་ང་ཚོ་ཇམ་སོན་ནུག་ཅེས་པའི་རོལ་དབྱངས་ཆང་ཁང་ལ་ངའི་
གསར་བུ་ལ་བསྐྱལ་དུ་འཇུག ངས་གླུ་དབྱངས་ལེན་དགོས། ཁོ་རེ། ང་ནི་གླུ་དབྱངས་
ལེན་ཆེད་འཚོ་བཞིན་ཡོད། ངས་ “ཁྱེད་ཀྱི་མིག་བཙུམས་རོགས་”ཞེས་པ་འདི་བདུན་
ཕྲག་གཉིས་ལ་བླངས་བླངས་ལ་བསྡད་པ་ཡིན། ངས་གླུ་གཞས་གཞན་ཞིག་གཏན་
ནས་ལེན་ན་མི་འདོད། ཕོ་གསར་ཁྱེད་ཅག་གིས་ཅི་ཞིག་བྱེད་ཀྱིན་ཡོད།" ང་ཚོས་ང་
ཚོ་ནི་བདུན་ཕྲག་གཉིས་ཀྱི་ནང་ཚུད་ལ་ནེའུ་ཡོག་ལ་འགྲོ་གི་ཡོད་ཅེས་བཤད་
པ་ཡིན། "ཨོ་དཀོན་མཆོག ང་དེ་ལ་ཁྱོན་ནས་བསླེབས་མ་སོང་། མི་ཚོས་བཤད་ན་
གྲོང་ཁྱེར་དེ་ནི་ངོ་མ་འཁྲུག་པོ་ཡོད་པ་རེད་ཟེར། འོན་ཀྱང་ང་ནི་རང་ཉིད་གང་དུ་
ཡོད་ས་འདི་ལ་སྡུག་རབས་བཤད་རྒྱུ་ཅི་ཡང་མེད། ང་གཉེན་བསྒྲིགས་ཟིན་པ་ཡིན།
ཧ་གོ་སོང་ང་།
"ཨོ་རེད་དམ།" ཌིན་གྱིས་འཛུམ་བསྟན་ནས་དེ་ལྟར་དྲིས། "དེས་ན་དོ་དགོང་
སྙིང་སྡུག་མ་དེ་གང་དུ་ཡོད།”
"ཁྱོད་ཀྱིས་ཅི་ཟེར་གྱི་ཡོད།" དུང་སྐད་བར་མ་བ་དེས་རང་གིས་མིག་ཟུར་ནས་
ཌིན་ལ་ལྟ་ཞོར་དེ་ལྟར་བཤད། “ང་མོ་དང་གཉེན་བསྒྲིགས་ཡོད་ཅེས་ངས་ཁྱོད་ལ་
བཤད་ཡོད། མ་བཤད་དམ།”
"ཨོ་རེད། ཨོ་རེད།" ཌིན་གྱིས་དེ་ལྟར་བཤད། "ངས་དྲི་བ་ཙམ་འདྲི་བཞིན་ཡོད།
གཅིག་བྱས་ན་མོ་ལ་གྲོགས་མོ་ཡོད་སྲིད། ཡང་ན་སྲིང་མོ་ཡོད་སྲིད། ཁྱོད་ཀྱིས་ཤེས་
སོང་ངམ་སྣང་བ་སྐྱིད་སྐྱིད་ཅིག ངས་སྣང་བ་སྐྱིད་སྐྱིད་ཅིག་འཚོལ་བཞིན་ཡོད་ཡ།"
"ཨོ་རེད། སྣང་བ་སྐྱིད་སྐྱིད་ལ་བཟང་ཆ་གང་ཡོད། དུས་རྟག་ཏུ་སྣང་བ་སྐྱིད་སྐྱིད་
བྱས་ནས་སྡོད་རྒྱུར་མི་ཚེ་ནི་ཧ་ཅང་མི་སྐྱིད་པ་རེད།” དུང་སྐད་བར་མ་བ་དེས་མིག་
གིས་སྲང་ལམ་ལ་ལྟ་ཞོར་དེ་ལྟར་བཤད། "སྐྱག་ཨག་པ།” ཁོང་གིས་བཤད། “ང་ལ་
སྒོར་མོ་མེད། ངས་དོ་དགོང་གང་བྱེད་ལ་ཁ་ཡ་མི་བྱེད།"
ང་ཚོ་ལ་སྐྱིད་སྐྱིད་མང་དུ་ཡོད་ཆེད་སླར་ཡང་ནང་དུ་འཛུལ། ང་ཚོས་སྨྱོ་རྒྱུག་
དང་མཆོང་སྐོར་བྱས་པའི་རྐྱེན་ལ་བརྟེན་ནས་བུ་མོ་རྣམས་ནི་ཌིན་དང་ངེད་གཉིས་
ལ་ཧ་ཅང་ཞེན་པ་ལོག་ནས་ཐོན་ཚར་འདུག་ལ། ཇམ་སོན་ ནུག་ཆང་ཁང་ལ་རྐང་
ཐང་གིས་བསྐྱོད་འདུག གང་ལྟར་ཡང་རླངས་འཁོར་ནི་ཆག་འདུག ང་ཚོས་ཆང་
ཁང་དེ་ནས་ཧ་ཅང་འཇིགས་ཡེར་བའི་སྣང་བ་ཞིག་མཐོང་བྱུང་སྟེ། མི་དཀར་རྐྱལ་
སྟོང་ཕོ་དགའ་ཞིག་གིས་ཧ་ཝ་ཡེའི་སྟོད་ཐུང་ཚོན་ཁྲ་ཅན་ཞིག་གོན་ནས་ནང་དུ་ཡོང་
འདུག་ཅིང་། རྔ་རྡུང་མཁན་གྱི་མི་ཆེན་དེ་ལ་ཁོང་དེར་སྡོད་དུ་འཇུག་རོགས་ཟེར་
གྱིན་འདུག རོལ་དབྱངས་པ་རྣམས་ཀྱིས་དོགས་པ་དང་བཅས་ཁོང་ལ་བལྟས་འདུག
“ཁྱོད་ཀྱིས་འབུད་ཀྱི་ཡོད་དམ།" ཞེས་དྲིས། ཁོང་གིས་གཟུགས་པོ་འགུལ་བཞིན་
བུས་པ་ཡིན་བརྗོད་སོང་། ཁོང་ཚོས་ཕན་ཚུན་ལ་བལྟས་ཤིང་དེ་ནས། “ཨོ་རེད་རེད།
དེ་ནི་མི་འདིས་བྱེད་སྟངས་དེ་རེད། སྐྱག་ཨག་པ།" ཟེར། དེ་ནས་ཕོ་ལ་དགའ་མཁན་
དེ་རྫ་རྔའི་འཁྲིས་ལ་བསྡད་སོང་། ཁོང་ཚོས་རོལ་དབྱངས་ངར་ཤུགས་ཀྱིས་འཕེལ་
བའི་མཚམས་ཤིག་ནས་རྡུང་མགོ་བཙུགས་སོང་། ཁོང་གིས་ཁྱད་མཚར་བའི་པིར་
གྱི་རྔ་དབྱུག་འཇམ་པོ་དང་ལྷན་དུ་རྔ་ལ་བརྡར་མགོ་བཙུགས་ཤིང་། སྐུ་མཉེད་ཀྱི་
བདེ་སྣང་གིས་ཚིམ་པ་ལྟ་བུའི་ཁྲོད་ནས་རང་གི་སྐེ་གཡུག་པར་བྱེད་ཅིང་། དེ་ནི་ཆེས་
ལེགས་པའི་ཟས་སྣ་མངགས་ཡོད་པ་དེའི་ཁར་ཁྱད་མཚར་གྱི་སྐྱིད་སྣང་དང་ཟས་
ཡང་མོ། དེ་བཞིན་ཉལ་ཐ་བཅས་མང་དྲགས་ཡོད་པ་མ་གཏོགས་དེ་ལས་གཞན་གང་
ཡང་མ་རེད། འོན་ཀྱང་ཁོང་གིས་ཁ་ཡ་མི་བྱེད། ཁོང་གིས་བར་སྣང་ལ་སྤྲོ་སྣང་གིས་
འཛུམ་དམུལ་བར་བྱས་ཤིང་། དབྱངས་ཀྱི་འདེགས་འཇོག་མུ་མཐུད་ནས་སོང་མོད།
འོན་ཀྱང་འཇམ་པོའི་ངང་ནས་བྷབ་རོལ་དབྱངས་ཀྱི་ཆ་ཕྲ་མོ་ཞིག་དང་བཅས་
ཁེར་དགོད་བྱེད་ཅིང་། སྒྲ་རླབས་མཆེད་པའི་རྒྱབ་ལྗོངས་སུ་ཆེས་ཆེ་བའི་དུང་སྐད་
ཅན་གྱི་སྐྱོ་གླུ་སྟེ་ཕོ་གསར་ཚོས་འབུད་བཞིན་ཡོད་པ་དེ་ཚོས་ཁོང་གི་སྐོར་ཅི་ཡང་
མ་ཤེས། མི་ནག་སྟོབས་ཆེན་མཇིང་སྦོམ་རྔ་རྡུང་མཁན་དེ་མར་བསྡད་ནས་ཁོང་གི་
རེ་མོས་ལ་སྒུག "མི་འདིས་ཅི་ཞིག་བྱེད་ཀྱིན་ཡོད།” ཁོང་གིས་དེ་ལྟར་བརྗོད། “རོལ་
ཆ་ཐོངས་ཡ།" ཁོང་གིས་བཤད། "དམྱལ་བ་འདི།” ཁོས་བཤད། "སྐྱག་ཨག་པ།” ཁོང་
ཞེན་པ་ལོག་ནས་ཕར་བལྟས་སོང་།
དུང་སྐད་བར་མ་བའི་བུ་དེ་བསླེབས་བྱུང༌། ཁོང་ནི་མི་ནག་ཤ་ཁ་གང་བ་ཆུང་
ཆུང་ཞིག་རེད་ལ། ཁ་ཌི་ལག་རླངས་འཁོར་ཡ་མེད་ཅིག་འདུག ང་ཚོ་ཚང་མ་ནང་དུ་
མཆོངས། ཁོང་རླངས་འཁོར་ཁ་ལོའི་འཁོར་ལོའི་ཐོག་བསྙེས་ནས་ཐེངས་གཅིག་ཀྱང་
མ་བཀག་པར་ཤར་རྒྱག་ཧྥི་རི་སི་ཁོ་གྲོང་ཁྱེར་བརྒལ་ནས་བརྒྱུགས། ཆུ་ཚོད་གཅིག་ལ་
མེལ་ལེ་བདུན་ཅུ། འཚང་ཁའི་དཀྱིལ་བཤགས་ནས་བརྒྱུགས་སོང་མོད་མི་སུས་ཀྱང་
ཁོ་ལ་དོ་སྣང་བྱུང་མ་སོང་། ཁོ་ནི་ཧ་ཅང་བཟང་། ཌིན་ནི་མྱོས་ནས་འདུག "མི་འདི་
ལ་རོལ་དང་ཁོ་རེ། ཁོང་ཕ་གིར་བསྡད་ནས་གཡོ་འགུལ་ཆུང་ཙམ་ཡང་གཏན་ནས་
མ་བརྒྱབ་པར་རླངས་འཁོར་དེ་ཤར་སེ་གཏོང་། དེ་ནས་ཁོང་གིས་དེ་ལྟར་བྱེད་བཞིན་
དུའང་མཚན་གང་ལ་ཁ་བརྡ་བྱེད་ཐུབ། དོན་གཅིག་ནི་ཁོང་གིས་ཁ་བརྡ་བྱེད་རྒྱུ་དེས་
གནོད་ཀྱི་མི་འདུག ཨོ། ཁོ་རེ། ངས་དེ་ལྟར་བྱེད་ཐུབ་ན་བསམས་པ་དེ་ཚོ། ཨོ། རེད།
མ་འགོག་ཡ། ད་འགྲོ་ཡ། ཨོ་རེད།" ཟེར། བུ་དེས་ཟུར་ཞིག་བསྐོར་ནས་བསླེབས་ཤིང་།
ང་ཚོ་ཇམ་སོན་ ནུག་གི་སྒོ་མདུན་ཏག་ཏག་དེར་དྲངས་བྱུང་ལ། རླངས་འཁོར་ཡང་
ཁྲིགས་སེ་བཞག་འདུག གླ་གཏོང་རླངས་འཁོར་ཞིག་ཡར་བསླེབས་བྱུང་། དེའི་ནང་
ནས་ཡེ་ཤུའི་ཆོས་པ་མི་ནག་སྐམ་རིད་ཆུང་ཆུང་ཞིག་ཕྱིར་མཆོངས་ཡོང་ཞིང་། དེས་
སྒོར་རྡོག་གཅིག་གླ་གཏོང་བའི་ཕྱོགས་ལ་གཡུགས་རྗེས་སྐད་བརྒྱབ་ནས་“བུས་ཤིག་
[རྒྱུགས་ཤིག]" ཟེར། དེ་ནས་ཆང་ཁང་གི་ནང་ལོགས་ལ་བརྒྱུགས་ཤིང་། འོག་ཁང་
གི་ཆང་ཁང་བརྒྱུད་ནས་འཛུལ་ཏེ་ “བུས་ཤིག བུས་ཤིག བུས་ཤིག་" ཅེས་སྐད་བརྒྱབ།
དེ་ནས་སྟེང་ཁང་ལ་འཁྱོར་བཞིན་ཡོང་ཞིང་ཧ་ལམ་རང་གི་གདོང་པ་ས་ལ་གཏད་
ནས་བརྡབས་གྲབས་བྱས་སོང་། དེ་ནས་འབུད་རྒྱག་གིས་སྒོ་ཕྱེས་ཤིང་། དེ་ནས་ཇེ་
ཛི་རོལ་དབྱངས་འདུ་འཛོམས་ཁང་དུ་ལྷུང་བར་གྱུར། ཁོང་གིས་རང་ཉིད་གང་དུ་
ལྷུང་ན་དེར་བརྟེན་ས་ཞིག་ཡོང་ཆེད་རང་གི་ལག་པ་གཉིས་ཕྱིར་བཏོན་ནས་འཛུལ།
ཁོང་སྐབས་དེར་ཆང་ཁང་དེར་ཞབས་ཞུ་བའི་ལས་ཀ་བྱེད་བཞིན་པའི་ལེམ་ཕི་ཤེ་
ཌེ་ཞེས་པའི་མི་དེའི་སྟེང་ལ་ཏག་ཏག་ལྷུང་བར་གྱུར། རོལ་དབྱངས་ནི་འགད་གྲབས་
དང་འགད་གྲབས་བྱེད་པ་ལྟར་གྲག་ལ། ཁོང་ནི་སྒོ་ཕྱེས་ནས་ཡོད་ས་དེར་ཧད་དེ་
འགྲེང་བཞིན་སྐད་བརྒྱབ་སྟེ། “ངའི་ཆེད་དུ་བུས་དང་། ཁོ་རེ། བུས་དང་།” ཟེར། མི་
དེ་ནི་ནག་རིལ་གཟུགས་པོ་ཐུང་ཞིང་ཆུང་ལ་ཨལ་ཏོ་སེག་སི་ཞེས་པའི་རྒྱ་གླིང་ཅན་
ཞིག་ཡིན་པ་དང་། ཌིན་གྱིས་བཤད་པ་ལྟར་ན། ཋོམ་ སི་ནར་ཁ་ཇི་བཞིན་ཁོ་ཡང་
རང་གི་རྨོ་མོ་དང་ལྷན་དུ་བསྡད་ཡོད་པ་རེད། ཁོང་ནི་ཉིན་གང་ལ་ཉལ་ནས་སྡོད་
ཅིང་། མཚན་གང་ལ་བུས་ནས་སྡོད་པ་དང་། མཐར་དགའ་སྟོན་གྱི་ཆེད་དུ་རྒྱུག་ཆོག་
ཆོག་རེད་ལ། འདི་ནི་ཁོང་གིས་གང་བྱེད་པ་དེ་རེད།
"དེ་ཁར་ལོ་ མག་སི་རེད་འདུག" ཌིན་གྱིས་འུར་སྒྲ་ལས་མཐོ་བའི་སྐད་བརྒྱབ་
ནས་བཤད་བྱུང་།
རེད་འདུག རྨོ་མོའི་བུ་ཆུང་ཆུང་སེག་སི་རྒྱ་གླིང་ལྷན་པ་ཅན་འདི་ལ་མིག་
འབྲས་གོར་ཞིང་འོད་འཚེར་བ་དང་། ཆུང་ཞིང་འཁྱོགས་པའི་རྐང་པ་དང་། གོར་
ཞིང་ཟླུམ་པའི་བྱིན་པ་བཅས་ཡོད་ལ། ཁོང་ནི་རང་གི་རྒྱ་གླིང་དང་མཉམ་དུ་མཆོང་
ཞིང་ལྡིང་བར་བྱེད་ལ། རང་གི་རྐང་པ་ཡས་མས་སུ་གཡུག་ཞོར་དུ་མིག་གཉིས་པོ་
ནི་ལྟད་མོ་བ་ལ་(ལྟད་མོ་བ་ནི་གནམ་གཅལ་དམའ་བའི་ཁང་ཆུང་གྲུ་བཞི་མ་ཁྲུ་
སུམ་ཅུ་ཅན་ཞིག་གི་ནང་དུ་ཅོག་ཙེ་བཅུ་སྐོར་ལ་བསྡད་ནས་དགོད་བཞིན་པའི་མི་
དེ་ཚོ་རེད།) གཡོ་མེད་དུ་གཏད་ནས་འདུག་ལ། ཁོང་གིས་མུ་མཐུད་ནས་དེ་ལྟར་
བྱས། ཁོང་ནི་བསམ་བློ་གཏོང་སྟངས་ཧ་ཅང་སྟབས་བདེ་པོ་ཞིག་རེད། གཞས་སྣ་
སྟབས་བདེ་གསར་པའི་རིགས་ཀྱིས་ཁོང་ཡ་མཚན་དུ་འཇུག་པ་དེའི་རིགས་ལ་
དགའ་བོ་བྱེད། ཁོང་གིས་ "ཏ་ཏབ་ ཏ་དྷིར་ ར་ར་ ... ཏ་ཏབ་ ཏ་དྷིར་ ར་ར།” ནས་ “ཏ་
ཏབ་ ཨི་ དྷ་ དྷེ་ དྷེ་ར་ རབ། ཏ་ཏབ་ ཨི་ དྷ་དྷེ་ དྷེ་ར་ རབ།” ཅེས་པའི་བར་དུ་བསྐྱར་
ཟློ་བྱེད་ཅིང་དེ་ལ་མཆོང་ལྡིང་བྱེད། ཁོང་གི་རྒྱ་གླིང་ལ་འོ་བསྐྱལ་ཞིང་འཛུམ་དམུལ་
བྱེད། དེ་ནས་འདི་ནི་ཁོང་དང་འདི་ཐོས་པའི་མི་གཞན་ཚང་མ་ལ་མཚོན་ན་གད་མོ་
ཤོར་བ་དང་ཤེས་རྟོགས་བྱེད་པའི་དུས་སྐབས་བླ་ན་མེད་པ་ཡོད་ཚད་དེ་རེད། ཁོང་གི་
གདངས་ནི་དྲིལ་བུ་ནང་བཞིན་གསལ་ཞིང་། མཐོ་ཞིང་གཙང་བ་ཞིག་རེད། ཁོང་གིས་
ཁྲུ་གཉིས་ཡོད་པའི་མཚམས་ནས་ང་ཚོའི་ངོ་གདོང་ལ་གཏད་ནས་བུས་སོང་ལ། ཌིན་
ནི་ཁོང་གི་མདུན་དེར་ལངས་ཤིང་། འཇིག་རྟེན་གྱི་དོན་དག་གཞན་ཡོད་ཚད་བརྗེད་
ཅིང་། མགོ་བོ་སྒུར། ལག་གཉིས་མཉམ་དུ་རྡེབ། གཟུགས་པོ་ཡོད་ཚད་རྟིང་པའི་
སྟེང་ནས་ལྡིང་བར་བྱེད། རྔུལ་ཆུ་སྟེ་དུས་རྟག་ཏུ་རྔུལ་ཆུ་ནི་ཁོང་གི་མནར་གཅོད་
ཕོག་པའི་གོང་བ་བརྒྱུད་ནས་ཆལ་ཆིལ་དུ་བཞུར་ཅིང་། ངོ་མ་བཤད་ན་རང་གི་རྐང་
པའི་སྟེང་དུ་རྫིང་བུ་ཞིག་ཡོད་པ་དེ་ལ་འབབ་པར་བྱེད། གྷ་ལ་ཋི་ཡ་དང་མ་རི་གཉིས་
དེར་འདུག ང་ཚོས་དེ་ལྟར་ངོས་ཟིན་རྒྱུ་ལ་སྐར་མ་ལྔ་འགོར་བྱུང༌། ཨ་མ་མ། ཧྥི་རི་
སི་ཁོ་གྲོང་ཁྱེར་གྱི་མཚན་མོ་འདི་དག གླིང་ཕྲན་འདིའི་སྣེ་མོ་ཡིན་ལ་དོགས་ཟོན་གྱི་
སྣེ་མོ་ཡིན། དོགས་ཟོན་གླེན་པ་ཡོད་ཚད་དང་ལྐུགས་རྟགས་ཡོད་ཚད། བདེ་མོ་བྱོས།
ལེམ་ཕི་ཤེ་ཌེ་ནི་ཁོང་གི་སྦི་རག་གི་སྡེར་མ་དང་མཉམ་དུ་འཚུབ་སེ་འགྲོ་གི་འདུག
ཁོང་གིས་བྱས་ཚད་ནི་ཆ་འགྲིག་ཆ་འགྲིག་རེད། ཁོང་གིས་ཞབས་ཞུ་མར་ཕམ་
པའི་མི་རབས་ཀྱི་རོལ་དབྱངས་དང་བསྡེབས་ནས་སྐད་བརྒྱབ། “ཨ་རོ་ད། བུ་མོ་བུ་མོ།
ལམ་ཞིག་ཕྱེ། ལམ་ཞིག་ཕྱེ། འདི་ནི་ལེམ་ཕི་ཤེ་ཌེ་ཡིན། ཁྱེད་ཀྱི་ཕྱོགས་ལ་ཡོང་གི་
ཡོད།” དེ་ནས་ཁོང་གིས་སྦི་རག་བར་སྣང་དུ་བཀྱགས་ནས་ཞབས་ཞུ་མའི་ཟུར་ནས་
ཕུད་རྒྱག་གིས་ཕྱིན། དཔྱངས་སྒོ་བརྒྱུད་ནས་ཐབ་ཚང་དུ་ཤར་སེ་བརྒྱུགས། མ་བྱན་
རྣམས་དང་ལྷན་དུ་ཞབས་བྲོ་བརྒྱབ། རྔུལ་ནག་བཞུར་བཞིན་ཕྱིར་ལོག་ཡོང་། དུང་
འབུད་མཁན་དེ་ནི་ལག་པས་མ་རེག་པའི་ཆང་ཕོར་ཞིག་མདུན་དུ་བཞག་ནས། ཟུར་
གྱི་ཅོག་ཙེ་ཞིག་ཏུ་འགུལ་བསྐྱོད་ཅི་ཡང་མེད་པར། མིག་ཡ་གཅིག་ཕྱེད་བཙུམས་ཤིང་
ཡ་གཅིག་གདངས་ནས་བར་སྣང་ལ་ཅེར་ཏེ་བསྡད་འདུག་ལ། ཁོང་གི་ལག་པ་གཉིས་
ནི་ཟུར་གཉིས་ནས་ཧ་ལམ་ས་ལ་ཐུག་གྲབས་ཀྱིས་ཐུར་དུ་བསྣར་འདུག ཁོང་གི་རྐང་
པ་གཉིས་ནི་ལྕེ་ལེབ་མོར་བསྣར་ཡོད་པ་ཞིག་དང་འདྲ་བར་གཅལ་དུ་བཀྲམས་ཤིང་།
ཁོང་གི་གཟུགས་པོ་ནི་ཆེས་ཨ་ཐང་ཆད་པ་དང་། སྡུག་བསྔལ་གྱིས་བཙིར་བ། རང་
གི་སེམས་ན་གང་ཡོད་པ་དེ་དག་གི་ངོ་བོར་རྒས་གཉེར་ལྟ་བུས་འཁུམས་པར་གྱུར་
འདུག་ལ། དེ་ཡང་དགོང་དྲོ་རེ་རེ་བཞིན་མི་འདིས་རང་ཉིད་ཡལ་བར་དོར་ནས།
མཚན་མོར་མི་གཞན་རྣམས་ལ་རང་ཉིད་ལ་འཆི་བ་སྟེར་དུ་འཇུག་པ་ཞིག་གོ། ཁོང་
གི་མཐའ་སྐོར་ལ་ཡོད་ཚད་ནི་སྤྲིན་ཚོགས་ཤིག་དང་འདྲ་བར་འཁོར་བར་བྱེད།
དེ་ནས་རྨོ་མོ་ལགས་ཀྱི་སྐད་ངག་ཆུང་ཆུང་སྟེ། ཁར་ལོ་ མག་སི་ཆུང་ཆུང་དེས་ཁོང་
གི་རྫུ་འཕྲུལ་ཅན་གྱི་འཁྱིལ་དུང་དེ་དང་ལྷན་དུ་སྤྲེལ་དང་འདྲ་བའི་བྲོ་འཁྲབ་ཅིང་
མཆོང་ལྡིང་བྱས། རོལ་དབྱངས་ཉིས་བརྒྱ་སྐོར་ཞིག་བུས། རེ་རེ་བཞིན་གཅིག་ལས་
གཅིག་ཆེས་འཇིགས་ཡེར་བ་ཡོད། དེ་ནས་ཁོང་གི་ངར་ཤུགས་ཉམས་པའམ་ཡང་ན་
དེ་རིང་གི་ཉིན་མོར་དེ་ནས་མཚམས་འཇོག་ཟེར་བའི་མངོན་རྟགས་གང་ཡང་མེད།
ཁང་པ་དེའི་ཡོད་ཚད་འདར་སིག་སིག་བྱས།
ཆུ་ཚོད་གཅིག་གི་རྗེས་ལ་ཌིན་གྱིས་རོ་ཡེ་ཇོན་སོན་ང་ཚོ་ལེན་དུ་ཡོང་སླད་
ཆང་ཁང་ཞིག་ཏུ་ཁ་པར་གཏོང་དུ་སོང་དུས། ང་ནི་ ཨེ་ཌི་ ཧྥོར་ཉེ་སྟེ་སན་ ཧྥ་རན་
སི་སི་ཁོའི་གླུ་བ་ཞིག་དང་མཉམ་དུ་ལམ་ཁ་བཞི་པ་དང་ཧྥོལ་སོམ་ལམ་ཁའི་ཟུར་
དེར་ལངས་ནས་སྒུག་བསྡད་ཡོད། གློ་བུར་དུ་ང་ཚོས་ཧ་ཅང་ཁྱད་མཚར་ཞིང་སྨྱོ་
འཚུབ་འཚུབ་ཀྱི་སྣང་ཚུལ་ཞིག་མཐོང་བྱུང་བ་དེ་མ་གཏོགས། དེ་ན་ཅི་ཡང་བྱེད་
ཀྱི་མེད་ལ་ང་ཚོས་སྐད་ཆ་བཤད་ནས་བསྡད་ཡོད། དེ་ནི་ཌིན་རེད། ཁོང་གིས་རོ་
ཡེ་ཇོན་སོན་ལ་ཆང་ཁང་གི་ཁ་བྱང་སྤྲོད་འདོད་པ་དང་། ཁོང་གིས་ཁ་པར་བཟུང་
ནས་སྡོད་ཅེས་བཤད་དེ་ཕྱི་ལོགས་ལ་བརྒྱུགས་ནས་བལྟས། དེ་ལྟར་བྱེད་པ་ལ་ཡང་།
ཁོང་སྲང་ལམ་དཀྱིལ་དུ་ཕྱིན་ནས་སྒོ་བྱང་ལ་ལྟ་རྒྱུའི་ཆེད་དུ། ཕུ་དུང་དཀར་པོ་ཐུང་
ཐུང་གྱོན་མཁན་གྱི་ཆང་འཐུང་འཁྲུག་རྩོད་ཅན་ཚོའི་ཆང་ཁང་རིང་པོ་ཞིག་བརྒྱུད་
ནས་སྨྱོ་འཚུབ་འཚུབ་ཀྱིས་བརྒྱུགས། ཁོང་གིས་འདི་བྱས་སྐབས། བཞད་གད་པ་གྷོ་
རོ་ཆོ་ མག་སི་དང་འདྲ་བར་ས་ལ་དམའ་མོར་བསྒུར་ཡོད་ཅིང་། ཁོང་གི་རྐང་པས་
གདོན་འདྲེ་ཞིག་དང་འདྲ་བར་ཧ་ལས་པའི་ལྡེམ་མྱུར་དང་བཅས་ཁོང་གི་གཟུགས་པོ་
ཆང་ཁང་གི་ཕྱི་རོལ་ཏུ་འཁྱེར་སོང་ལ། དེ་དུས་མཚན་མོའི་ཁྲོད་དུ་རང་གི་རུས་ཐུམ་
ཅན་གྱི་མཐེ་བོང་དེ་ཕྱིར་འགྲེངས་ནས་འདུག དེ་ནས་སྲང་ལམ་གྱི་དཀྱིལ་དེར་སྐོར་
བ་ཞིག་བརྒྱབ་ནས་བསྡད་ཅིང་། ཕྱོགས་གང་སར་ཡར་བལྟས་ནས་སྒོ་བྱང་བཙལ། སྒོ་
བྱང་དེ་དག་ནི་མུན་ནག་གི་ཁྲོད་དུ་མཐོང་དཀའ། ལམ་ཁ་རུ་ཁོང་འཁོར་ལོ་བཞིན་
ཐེངས་མང་པོར་འཁོར། དེ་ཡང་མཐེ་བོང་ཡར་བཀྱགས་ནས། སྨྱོ་འཚུབ་འཚུབ་
ཀྱི་ངང་ནས། འཚབ་སྣང་ལྡན་པའི་ཁུ་སིམ་ཞིག་དང་འགྲོགས་ནས། ནམ་མཁའི་
མཐོངས་ན་འཁོར་བའི་བྱ་ངང་པ་ཆེན་པོ་ཞིག་འདྲ་བར་འཁོར་ཙམ་དང་འཁོར་ཙམ་
བྱས། ལག་པ་གཞན་དེ་ནི་སྣང་མེད་ཀྱིས་རང་གི་དོར་མའི་ནང་དུ་བཅུག་འདུག སྲང་
ལམ་དཀྱིལ་དུ་ཕར་འཁོར་ཚུར་འཁོར་བཅུ་གྲངས་ཤིག་བྱས་སོང་། ཨེ་ཌི་ ཧྥོར་ཉེ་
ཡིས་འདི་བཤད་སོང་།
"ང་གང་དུ་སོང་ནའང་རོལ་དབྱངས་སྙན་མོ་སྟོང་ཕྲག་འབུད་
ཀྱི་ཡོད། གལ་སྲིད་མི་རྣམས་དེ་ལ་མ་དགའ་ན་ང་ལ་བྱེད་ཐབས་ཅི་ཡང་ཡོད་པ་མ་
རེད། ལབ་དང་ཁོ་རེ། ཁྱེད་ཀྱི་རོགས་པ་ཕ་གི་དེ་ནི་ཕོ་གསར་སྨྱོན་པ་ཞིག་རེད། ཕ་
གིར་ཁོ་ལ་ལྟོས་དང་།" དེ་ནས་ང་ཚོས་ཁོ་ལ་བལྟས། ཌིན་གྱིས་སྒོ་བྱང་མཐོང་བ་
དང་དུས་མཚུངས་སུ་ཕྱོགས་གང་སར་འཇམ་ཐིང་ངེར་འདུག ཌིན་ཕྱིར་ཆང་ཁང་དུ་
བརྒྱུགས། མི་འགའ་ཕྱི་ལོགས་སུ་ཡོང་བ་དང་ཐུག་པ་དང་། ཁོང་དངོས་གནས་མི་
གཅིག་གི་རྐང་པའི་འོག་ནས་ཕྱིན་སོང་ལ། ཁོང་ཆང་ཁང་བརྒྱུད་ནས་ཆེས་མགྱོགས་
པོར་ཤར་སེ་ཕྱིན་སྟབས་མི་ཚང་མས་ཁོང་དེ་མ་ཐག་ཏུ་མཐོང་རྒྱུ་ཡང་དཀའ་བ་ཞིག་
ཆགས་སོང་། འཁྱུག་ཙམ་གྱི་རྗེས་ལ། རོ་ཡེ་ ཇོན་སོན་ཡང་ལྡེམ་མྱུར་འདྲ་འདྲ་ཞིག་
དང་བཅས་བསླེབས་བྱུང་ལ། ཌིན་ནི་འཇམ་ཐིང་ངེར་ལམ་གྱི་ཕ་རོལ་དང་། རླངས་
འཁོར་ནང་ལ་ཤར་སེ་བརྒྱུགས། དེ་ནས་སླར་ཡང་ང་ཚོ་ཐོན་ཕྱིན་པ་རེད།
“རོ་ཡེ། ད་འདིས་ཁྱེད་ཚོ་ཚང་མའི་ཆུང་མ་དང་མཉམ་དུ་སེམས་ཁྲལ་ཡོང་བ་
དེ་ངས་ཤེས་ཀྱི་ཡོད་མོད། ཧ་ལས་པའི་དུས་ཚོད་སྐར་མ་གསུམ་གྱི་ནང་ལ་ལམ་ཁ་
བཞི་བཅུ་ཞེ་དྲུག་དང་གྷེ་རེ་སྲང་ལམ་ལ་ང་ཚོ་ཡིན་གཅིག་མིན་གཅིག་སླེབས་
དགོས་འདུག དེ་མིན་ཚང་མ་ཤོར་འགྲོ་གི་རེད། ཨང་ཧང་། རེད། (གློ་ལུད་བརྒྱབ།)
ཞོགས་ཀ་ལ་ང་དང་སལ་གཉིས་ནེའུ་ཡོག་ལ་ཐོན་གྱི་ཡིན་ལ། འདི་ནི་སྐྱིད་པོ་གཏོང་
རྒྱུའི་འུ་ཚོའི་ཞག་མ་མཐའ་མ་མཐའ་མ་དེ་རེད། ཁྱེད་ལ་མི་འགྲིག་པ་མེད་པ་དེ་ངས་
ཤེས་ཀྱི་ཡོད།"
རེད། རོ་ཡེ་ ཇོན་སོན་ལ་མི་འགྲིག་རྒྱུ་ཡོད་པ་མ་རེད། ཁོང་གིས་གློག་དམར་པོ་
རང་གིས་མཐོང་ཚད་ལ་རླངས་འཁོར་བསྐོར་ནས་བརྒྱུགས་ཤིང༌། གླེན་ལྐུགས་ཀྱི་
ཁྲོད་ནས་བྲེལ་འཚུབ་ཀྱིས་ང་ཚོ་འཁྱེར། ཐོ་རེངས་ཀྱི་སྐབས་ལ་ཁོང་ཁྱིམ་དུ་ཉལ་
བར་ཕྱིན་སོང་། ཌིན་དང་ངེད་གཉིས་ནི་མིང་ལ་ཝལ་ཋར་ཟེར་བའི་མི་ནག་ཅིག་
དང་ལྷན་དུ་ལུས་ཤིང་། དེས་ཆང་ཁང་ནས་ཆང་མངགས་ཏེ་དེ་དག་བང་བསྒྲིགས་
ཏེ་བཤད་རྒྱུར། "ཝ་འེན་ སི་པོ་ཌིའོ་ཌི་རྒུན་ཆང་ཨ་རག་བཏུང་བ་"ཞེས་ཟེར། དེ་ནི་
རྒུན་ཆང་དམར་མོའི་ཤེལ་ཕོར་གང་དང་། ཨ་རག་ཤེལ་ཕོར་གང་། དེ་ནས་རྒུན་ཆང་
དམར་མོ་ཤེལ་ཕོར་གང་བཅས་རེད། "ཨ་རག་ཐབས་ཆག་དེ་ཚོ་ལ་གྱོན་པ་མཛེས་
ཤིང་སྙིང་རྗེ་མོ་ཞིག་"ཁོང་གིས་སྐད་བརྒྱབ།
ཁོང་གིས་སྦི་རག་འཐུང་ཆེད་ང་ཚོ་ཁོང་གི་ཁང་པར་བོས་བྱུང་། ཁོང་ཧའོ་
ཝརད་ལམ་ཁའི་རྒྱབ་ཏུ་ཡོད་པའི་ཁང་མིག་གཡར་མ་ཞིག་གི་ནང་དུ་སྡོད་ཀྱི་
འདུག ང་ཚོ་ནང་ལ་བསླེབས་དུས་ཁོང་གི་ཆུང་མ་གཉིད་དུ་ཡུར་འདུག སྡོད་
ཁང་དེའི་ནང་གི་གློག་འོད་ཉག་ཅིག་ཡོད་པ་ནི་མོའི་ཉལ་ཁྲིའི་སྟེང་ཐོད་ན་
ཡོད་པའི་གློག་གི་ཤེལ་ཏོག་དེ་རེད། ང་ཚོ་རྐུབ་སྟེགས་ཤིག་གི་སྟེང་དུ་འཛེགས་
ནས་ཤེལ་ཏོག་དེ་ལེན་དགོས་བྱུང་ལ། དེ་དུས་མོ་ནི་འཛུམ་དམུལ་བཞིན་ཉལ་
འདུག ཌིན་གྱིས་རང་གི་མིག་རྡེབ་བཞིན་ལས་ཀ་དེ་བྱས་པ་རེད། མོ་ནི་ཝལ་ཋར་
ལས་ལོ་བཅོ་ལྔ་ཙམ་གྱིས་རྒན་པ་རེད་འདུག་ལ། འཇིག་རྟེན་སྟེང་གི་བུ་མོ་སྣང་
བར་འགྲོ་ཤོས་དེ་རེད། དེ་ནས་ང་ཚོས་མོའི་ཉལ་ཁྲིའི་སྟེང་ནས་གློག་སྐུད་སྦྲེལ་
དགོས་བྱུང་། མོ་ནི་འཛུམ་བཞིན་འཛུམ་བཞིན་བསྡད། མོས་ཝལ་ཋར་གང་དུ་
ཕྱིན་པ་དང་ཆུ་ཚོད་ག་ཚོད་རེད་སོགས་ཅི་ཡང་དྲིས་མ་སོང་། མཐར་ང་ཚོ་གློག་
སྐུད་མཐུད་མ་དེ་སྦྲེལ་ནས་ཐབ་ཚང་དུ་བསྡད་ཅིང་། ཅོག་ཙེ་སྟབས་བདེ་པོ་དེའི་
མཐའ་བསྐོར་ནས་སྦི་རག་འཐུང་བ་དང་སྒྲུང་བཤད་པ་ཡིན། སྐྱ་རེངས་ཤར་སོང་།
ད་ནི་ང་ཚོ་ཐོན་རན་པ་དང་། གློག་སྐུད་ཕྱིར་ཉལ་ཁང་དུ་བསྐྱལ་ཅིང་ཤེལ་ཏོག་སླར་
ཡང་བསྒར་བའི་དུས་ཚོད་དེ་རེད། སླར་ཡང་ང་ཚོས་སྨྱོན་པའི་ལས་ཀ་དེ་ཚོ་བསྐྱར་
དུ་བྱེད་དུས་ཀྱང་ཝལ་ཋར་གྱི་ཆུང་མ་ནི་འཛུམ་བཞིན་འཛུམ་བཞིན་འདུག མོས་
ཚིག་གཅིག་ཀྱང་བཤད་མ་སོང་།
སྐྱ་རེངས་ཀྱི་སྐབས་སུ་ལམ་ལ་ཐོན་དུས་ཌིན་གྱིས་བཤད་རྒྱུར། “ད་ཁྱེད་ཀྱིས་
ལྟོས་དང་། ཁོ་རེ། འདི་ན་ཁྱེད་རང་ལ་དངོས་གནས་བུ་མོ་ཞིག་འདུག ཚིག་རྩུབ་ཅིག་
གཏན་ནས་མི་འདུག སྐྱོན་བརྗོད་ཅིག་དང་འགྱུར་ལྡོག་ཅིག་གཏན་ནས་མི་འདུག
མོའི་རྒད་པོ་ནི་མི་སུ་ཡིན་དང་འགྲོགས་ནས་མཚན་གྱི་དུས་ཚོད་ནམ་ཡིན་ལ་ཁྱིམ་
ལ་ཡོང་ཆོག་ལ། ཐབ་ཚང་ནས་ཁ་བརྡ་བྱས། ཆང་འཐུང་། དེ་ནས་དུས་ཚོད་ནམ་
ཡིན་ལ་ཐོན་ཆོག་གི་འདུག འདི་ནི་ཕོ་ཞིག་རེད་ལ། དེ་ནི་ཁོང་གི་མཁར་བྲང་རེད།"
ཁོང་གིས་ཁང་མིག་གཡར་མ་དེ་ལ་ཡར་མཛུབ་སྟོན་བྱས། ང་ཚོ་འཁྱར་འཁྱོར་གྱིས་
ཐོན་ཕྱིན་པ་ཡིན། མཚན་མོ་གྲགས་ཆེན་དེ་ནི་ཚར་སོང་། ཉེན་རྟོག་པའི་རླངས་
འཁོར་ཞིག་གིས་སྲང་ལམ་འགའ་ཞིག་གི་བར་དུ་དོགས་པ་དང་བཅས་ང་ཚོའི་རྗེས་
འདེད་བྱས་སོང་། ང་ཚོས་ལམ་ཁ་གསུམ་པའི་སྟེང་ན་ཡོད་པའི་བག་ལེབ་ཚོང་ཁང་
ཞིག་ནས་བག་ལེབ་གོར་མོ་སོས་པ་འགའ་ཉོས་པ་ཡིན། མདོག་སྐྱ་ཞིང་ཟད་གོག་ཏུ་
ཕྱིན་པའི་ལམ་ཁའི་སྟེང་ནས་ང་ཚོས་བག་ལེབ་དེ་དག་ཟོས་པ་ཡིན། མི་གཟུགས་
རིང་མིག་ཤེལ་གོན་པ། གྱོན་པ་སྤུས་ལེགས་གོན་མཁན་ཞིག་དོ་སྐྱེལ་རླངས་འཁོར་
གྱི་ཞྭ་མོ་གོན་པའི་མི་ནག་ཅིག་དང་ལྷན་དུ་སྲང་ལམ་ནས་འཁྱར་འཁྱོར་གྱིས་མར་
བསླེབས་སོང་། ཁོང་གཉིས་ནི་ཁྱད་མཚར་བའི་ཡ་མ་ཟུང་ཞིག་རེད། དོ་སྐྱེལ་རླངས་
འཁོར་ཆེན་པོ་ཞིག་ཡར་བསླེབས་སོང་ལ། མི་ནག་དེས་དགའ་སྣང་གིས་དེ་ལ་
མཛུབ་མོ་བཙུགས་པ་དང་། རང་གི་སེམས་ཚོར་སྟོན་ཐབས་བྱེད་ཀྱི་འདུག མི་དཀར་
གཟུགས་རིང་དེས་མངོན་ཆུང་གིས་རང་གི་ཕྲག་རྒྱབ་ནས་ཕར་བལྟས་ཤིང་རང་གི་
སྒོར་མོའི་གྲངས་ཀ་བརྩི་གི་འདུག "ཨོ་དེ་ཨོལད་བྷུལ་ ལི་རེད་ཡ།” ཌིན་གྱིས་གད་མོ་
དང་བཅས་བཤད། “རང་གི་སྒོར་མོའི་གྲངས་ཀ་བརྩི་གི་འདུག ཡོད་ཚད་ལ་སེམས་
ཁྲལ་བྱེད་ཀྱི་ཡོད་པ་རེད། དེ་ནས་བུ་གཞན་པ་དེས་ནི་དོ་འདྲེན་རླངས་འཁོར་གྱི་
སྐོར་དང་། དེ་ལས་གཞན་པ་ཁོང་གིས་གང་ཞིག་ཤེས་པ་དེའི་སྐོར་ལ་ཁ་བརྡ་བྱས་
ན་འདོད་པ་རེད།" ང་ཚོས་ཏོག་ཙམ་རིང་ཁོང་གི་རྗེས་དེད་པ་ཡིན།
ཇེ་ཛི་རོལ་དབྱངས་ཀྱིས་ཁྱབ་པའི་ཨ་མེ་རི་ཁའི་སྐྱ་རེངས་ཤར་སྐབས་ཐང་ཆད་
པའི་ངོ་གདོང་འདི་ཚང་མ་ནི་བར་སྣང་ན་ཡོད་པའི་ལྷའི་མེ་ཏོག་རེད།
ང་ཚོ་གཉིད་ཁུག་དགོས་ཡོད། གྷ་ལ་ཋི་ཡ་ཌན་ཁེལ་གྱི་ཁང་པ་ལ་རེ་བ་མེད།
ཌིན་གྱིས་ལམ་ཁ་གསུམ་པའི་མགྲོན་ཁང་ཞིག་ན་རང་གི་ཕ་དང་མཉམ་དུ་བསྡད་
ཡོད་པའི་ལྕགས་ལམ་གྱི་འགག་སྡོམ་ལས་ཀ་བ་མིང་ལ་ཨར་ནེ་སི་ཋི་ བྷར་ཁ་ཟེར་
བ་ཞིག་ཤེས་ཀྱི་འདུག ཐོག་མར་ཌིན་དང་ཁོང་ཚོའི་བར་འབྲེལ་བ་ཡག་པོ་ཡོད་
འདུག་ནའང་། ཉེ་ཆར་ནས་དེ་འདྲ་མ་རེད། དེ་ནས་འཆར་གཞི་ནི་ཁོང་ཚོའི་ཐང་
ལ་ཉལ་དུ་འཇུག་རྒྱུའི་ཆེད་ངས་ཁོང་ལ་རེ་སྐུལ་ཞུ་རྒྱུ་དེ་རེད། འདི་ནི་སྐྱི་གཡའ་བ་
ཞིག་རེད། ངས་ཞོགས་ཇའི་ཟ་ཁང་ཞིག་ནས་ཁོང་ཚོར་ཁ་པར་གཏོང་དགོས་བྱུང་།
རྒད་པོས་དོགས་པ་དང་བཅས་ཁ་པར་བླངས་སོང་། ཁོང་ལ་རང་གི་བུས་བཤད་ཡོད་
པ་ལ་བརྟེན་ནས་ཁོང་གིས་ང་ངོ་ཚོར་གྱི་འདུག ང་ཚོ་ཡ་མཚན་པ་ཞིག་ལ། ཁོང་
མགྲོན་ཁང་གི་སྣེ་ལེན་ཞུ་ས་བར་དུ་ཡོང་ནས་ང་ཚོ་ཡར་ཡོང་བཅུག་སོང་། དེ་ནི་ཧྥི་
རི་སི་ཁོའི་མགྲོན་ཁང་རྙིང་ལ་མདོག་སྨུག་པོ་ཅན། ཡིད་མུག་པ་ཞིག་རེད། ང་ཚོ་ཐོག་
ཁང་ལ་ཡར་ཕྱིན་པ་ཡིན། རྒད་པོ་དེ་ནི་སེམས་བཟང་ཞིག་རེད་ལ། ང་ཚོ་ལ་ཉལ་ཁྲི་
ཡོངས་རྫོགས་སྤྲད་བྱུང་། “གང་ལྟར་ང་ནི་ཡར་ལངས་དགོས་པ་རེད།” ཟེར། ཁོ་ཕི་
བཟོ་སླད་ཐབ་ཚང་ཆུང་ཆུང་དེར་འཛུལ་སོང་། ཁོང་གིས་རང་ཉིད་ཀྱིས་མེ་འཁོར་
ལྕགས་ལམ་གྱི་ལས་ཀ་བྱས་སྐབས་ཀྱི་ཉི་མ་དེ་ཚོ་ནས་མགོ་བཙུགས་ཏེ་སྒྲུང་བཤད་
སོང་། ཁོང་གིས་ང་ལ་ངའི་ཕ་དེ་དྲན་བཅུག་སོང་། ང་གཉིད་དུ་མ་ཡུར་བར་ཁོང་གི་
སྒྲུང་ལ་མཉན་བསྡད་པ་ཡིན། ཌིན་གྱིས་ཉན་གྱི་མི་འདུག་ལ། སོ་བཀྲུས་ཤིང་ཡར་
མར་ལ་འགྲོ་བཞིན་ཁོང་གིས་བཤད་ཚད་ལ་"ཨོ་རེད། དེ་རེད།" ཅེས་ཟེར། མཐར་
ང་ཚོ་གཉིད་དུ་ཡུར། དེ་ནས་ཞོགས་ཀ་ལ་ཨར་ནེ་སི་ཋི་ཡིས་ནུབ་ཕྱོགས་སྡེ་ཁག་གམ་
ཝེ་སི་ཋ་རན་ ཌི་ཝི་ཤོན་ཞེས་པའི་ལས་ཡུན་གཅིག་ཚར་ནས་ནང་དུ་ལོག་ཡོང་སོང་།
ཌིན་དང་ངེད་གཉིས་ཡར་ལངས་པ་བཞིན་ཁོང་ཉལ་ཁྲིའི་སྟེང་ཉལ་སོང་། ད་ནི་རྒད་
པོ་བྷར་ཁ་ཡིས་རང་གི་དགའ་རོགས་བུད་མེད་དར་མ་སྙིང་སྡུག་མ་དེ་ལ་དུས་བཏབ་
ཡོད་པར་བརྟེན་གཟབ་འཆོར་སྤྲས་འདུག ཁོང་གིས་ཐེར་མ་ལྗང་ཁུའི་ནུབ་ལྭ་ཆ་
གཅིག་གོན་ཅིང་། དེ་བཞིན་རས་ཀྱི་ཐོད་ཞྭ་ཞིག་གོན་པ་དེ་ཡང་ཐེར་མ་ལྗང་ཁུ་རེད།
དེ་ནས་གོང་བའི་སྟེང་དེར་མེ་ཏོག་ཅིག་བསྒར་འདུག
“ཧྥི་རི་སི་ཁོའི་ལྕགས་ལམ་གྱི་འཁོར་སྒག་ལས་བྱེད་པ་དགའ་སྣང་ཅན་རྙིང་ཧྲུལ་
གོག་པོ་འདི་དག་ཐབས་རྡུག་གིས་འཚོ་མོད། ཁོང་ཚོ་ནི་རང་བདག་གི་འཚོ་བ་རོལ་
རྒྱུར་སྤྲོ་སྣང་འཕེལ་འདུག” ངས་སྤྱོད་ཁང་ནང་ནས་ཌིན་ལ་བཤད་པ་ཡིན། “ང་ཚོ་
འདི་རུ་གཉིད་ཁུག་བཅུག་པ་ལ་ནི་ཁོང་དངོས་གནས་དྲིན་ཆེན་རེད།”
"ཨོ་རེད་ཡ། རེད་ཡ།” ཌིན་གྱིས་ཉན་གྱིན་མི་འདུག་ནའང་དེ་ལྟར་བཤད་སོང་།
འགྲུལ་བསྐྱོད་ལས་ཁུངས་ཀྱི་རླངས་འཁོར་ཞིག་ཐོབ་ཕྱིར་ཁོང་ཕྱི་རོལ་ཏུ་བརྒྱུགས་
ནས་ཕྱིན་སོང་། ངའི་ལས་ཀ་ནི་གྷ་ལ་ཋི་ཡ་ཌན་ཁེལ་གྱི་ཁང་པར་བརྒྱུགས་ནས་
ང་ཚོའི་
རེ་ཁུག་མ་རྣམས་ལེན་རྒྱུ་དེ་རེད། མོས་རང་གི་མོ་ཡིག་ཤོག་བྱང་རྣམས་བཟུང་
ནས་ཐང་དུ་བསྡད་འདུག
"ཡ་དེ་ནས་བདེ་མོ་བྱོས་གྷ་ལ་ཋི་ཡ། ངས་ཚང་མ་འགྲིག་འགྲོ་བའི་རེ་བ་བྱེད་
ཀྱི་ཡོད།"
"ཨེ་ཌི་ཚུར་ལོག་ཡོང་དུས། ངས་མཚན་མོ་རེ་རེ་བཞིན་ཁོང་ཇམ་སོན་ ནུག་
ཆང་ཁང་ལ་འཁྲིད་འགྲོ་གི་ཡིན་ལ། ཁོང་གི་སྨྱོན་པའི་ལྟོགས་སྲེད་དེ་ཁེངས་འཇུག་
གི་ཡིན། སལ། ཁྱེད་ལྟར་ན་དེས་འགྲིག་གི་རེད་དམ། ངས་ཅི་ཞིག་བྱེད་དགོས་པ་
ཤེས་ཀྱི་མི་འདུག
"མོ་ཡིག་ཤོག་བྱང་གིས་ག་རེ་ཟེར་གྱི་འདུག”
"A སྙིང་རྟགས་ནག་པོ་དེ་ནི་ཁོང་ལས་ཧ་ཅང་ཐག་རིང་ས་ཞིག་ན་འདུག སྙིང་
རྟགས་དམར་པོའི་ཤོག་བྱང་རྣམས་ནི་རྟག་པར་ཁོང་གི་ཉེ་འཁོར་ན་འདུག བཙུན་
མོ་སྙིང་རྟགས་ཅན་རྣམས་ནམ་ཡང་ཐག་རིང་ས་ཞིག་ན་མི་འདུག དཔའ་རྟུལ་སྙིང་
ནག་ཅན་འདི་མཐོང་སོང་ངམ། འདི་ནི་ཌིན་རེད། ཁོང་ནི་དུས་རྟག་ཏུ་ཉེ་འཁོར་ན་
འདུག་"
“ཨོ་རེད། ང་ཚོ་ནི་ཆུ་ཚོད་གཅིག་གི་ནང་ཚུད་ལ་ནེའུ་ཡོག་ལ་ཐོན་འགྲོ་གི་ཡོད།”
"ཉི་མ་གཅིག་ཌིན་འགྲུལ་བཞུད་འདིའི་གྲས་ཀྱི་གཅིག་ལ་འགྲོ་གི་རེད་ལ། དེ་
ནས་གཏན་ནས་ཕྱིར་ལོག་གི་མ་རེད།"
མོས་ང་ལ་གཟུགས་པོ་བཀྲུ་བ་དང་སྤུ་བཞར་བ་བྱེད་བཅུག་སོང་ལ། དེ་ནས་ངས་
བདེ་མོ་བྱོས་ལབ་པ་ཡིན། ཁུག་མ་རྣམས་འོག་ཁང་དུ་འཁྱེར། དེ་ནས་ཧྥི་རི་སི་ཁོའི་
གླ་གཏོང་ཇེ་ཋི་ནིའམ་སྐར་ལྔ་ཅན་ཞིག་བོས། དེ་ནི་སྤྱིར་བཏང་གི་གླ་གཏོང་རླངས་
འཁོར་ཞིག་ཡིན་པ་དང་རྒྱུན་སྤྱོད་གྱི་ལམ་ཞིག་ལ་འགྲོ་བར་བྱེད། ཁྱེད་ཀྱིས་སྐར་མ་
བཅོ་ལྔ་ཙམ་སྤྲད་ཚེ་ཟུར་གང་ནས་ཀྱང་བོས་ཆོག་ལ་ཟུར་གང་ལ་ཞིག་འགྲོ་འདོད་
ན་དེ་ལ་ཕྱིན་ཆོག སྤྱི་སྤྱོད་རླངས་འཁོར་དང་འདྲ་བར་འགྲུལ་པ་གཞན་དང་ལྷན་དུ་
བཙིར་ནས་སྡོད་དགོས། འོན་ཀྱང་སྒེར་གྱི་རླངས་འཁོར་ཞིག་གི་ནང་དུ་ཡོད་པ་དང་
འདྲ་བར་ཁ་བརྡ་བྱེད་པ་དང་བཞད་གད་སློང་བར་བྱེད། ཧྥི་རི་སི་ཁོ་གྲོང་ཁྱེར་ནང་གི་
ཉིན་མཐའ་མ་དེ་ལ་མི་ཤོན་སྲང་ལམ་ཁ་ནི་ཧ་ཅང་ཟང་ཟིང་ཞིག་སྟེ། འཛུགས་སྐྲུན་
གྱི་ལས་ཀ་དང་། བྱིས་པས་རྩེད་མོ་རྩེ་བ། ལས་ཀ་གྲོལ་ནས་ཡོང་མཁན་གྱི་མི་ནག་
རྣམས་ཀྱི་སྐད་ཅོར། ཐལ་རྡུལ། དགའ་སྣང་། ཟ་ཟིར་དང་འདར་འདར་བྱེད་པའི་དིར་
སྒྲ་ཆེན་པོ་བཅས་རེད། དེ་ནི་ངོ་མ་བཤད་ན་ཨ་མེ་རི་ཀའི་ཆེས་སྤྲོ་སྣང་ཅན་གྱི་གྲོང་
ཁྱེར་གང་ཡིན་པ་དེ་རེད། དེ་ནས་ང་ཚོའི་མགོ་ཐོད་ན་ཆེས་སྔོ་བའི་ནམ་མཁའ་དང་།
དེ་ནས་སྨུག་པས་གཡོགས་པའི་རྒྱ་མཚོའི་སྤྲོ་སྣང་ཡོད་ལ། རྒྱ་མཚོ་ཡིས་ཚང་མ་
ལ་ལྟོགས་སློང་བར་བྱེད་སླད་དང་དེ་ལས་ཀྱང་དགའ་སྤྲོ་སྤེལ་སླད་དུ་དུས་རྟག་ཏུ་
མཚན་མོར་མཆེད་ནས་ཡོང་བ་རེད། ང་འདི་ནས་ཐོན་རྒྱུ་ལ་ཧ་ཅང་མ་དགའ། ངའི་
སྡོད་ཡུན་ནི་ཁྱད་མཚར་བའི་ཆུ་ཚོད་དྲུག་ཅུའི་རིང་ལ་རེད། སྨྱོ་འཚུབ་འཚུབ་ཀྱི་
ཌིན་དང་ལྷན་དུ་ང་ནི་འཇིག་རྟེན་འདི་མཐོང་བའི་གོ་སྐབས་མེད་པར་འདུར་རྒྱུག་
བྱེད་ཀྱིན་ཡོད། ཕྱི་དྲོའི་སྐབས་སུ་ང་ཚོ་ནི་སག་ཁེ་ར་མེན་ཋོ་གྲོང་ཁྱེར་དང་ཤར་
ཕྱོགས་ལ་སླར་ཡང་རྒྱུག་བཞིན་ཡོད།

ལེའུ་ལྔ་པ།

རླངས་འཁོར་དེ་ནི་གཟུགས་རིང་སྐམ་པོ་འཛན་ཕོ་[མཚན་མཐུན་འཁྲིག་སྤྱོད་པ]
ཞིག་གི་ཡིན་པ་དང་། ཁོང་ནི་ཁན་ས་སི་མངའ་སྡེར་ཡོད་པའི་རང་ཁྱིམ་ལ་ལོག་འགྲོ་
གི་འདུག ཁོས་མིག་ཤེལ་ནག་པོ་ཞིག་གོན་འདུག་ལ། རླངས་འཁོར་ཧ་ཅང་གཟབ་
ནན་གྱིས་བསྐོར་སོང་། རླངས་འཁོར་དེ་ནི་ཌིན་གྱིས་ "འཛན་ཕོའི་ཕི་ལི་མོད་རྟགས་
ཅན་”ཞེས་མིང་བཏགས་པ་དེ་རེད། དེ་ལ་འཐེན་ཤུགས་མི་འདུག་ལ། དངོས་གནས་
ཤུགས་ཤིག་མི་འདུག "བུད་མེད་ཀྱི་གཤིས་ཀ་ཅན་གྱི་རླངས་འཁོར།” ཌིན་གྱིས་ངའི་
རྣ་ལམ་དུ་ཤུབ་བཤད་བྱས། དེར་ད་དུང་འགྲུལ་པ་གཞན་གཉིས་འདུག བཟའ་
ཚང་རེད་ལ། གནས་གང་ཡིན་ལ་ཉལ་ཞིང་བཀག་ན་འདོད་མཁན་གྱི་འགྲུལ་པ་
ལམ་ཕྱེད་པ་སྤྱིར་བཏང་བ་དེ་འདྲ་རེད། ང་ཚོ་འགོག་ས་དང་པོ་དེ་ནི་སག་ཁེ་ར་མེན་
ཋོ་གྲོང་ཁྱེར་ཆགས་ཀྱི་རེད་ལ། དེ་ནི་ཌེན་ཝར་ལ་འགྲུལ་བཞུད་བྱེད་པའི་ལམ་ཁའི་
མགོ་འཛུགས་ཙམ་ཞིག་ཀྱང་མ་རེད། ཌིན་དང་ངེད་གཉིས་ནི་རླངས་འཁོར་རྒྱབ་ཀྱི་
རྐུབ་སྟེགས་སུ་བསྡད་ནས་སྐད་ཆ་བཤད་ཅིང་། ཁོ་ཚོ་ལ་ཁ་ཡ་མ་བྱས། “ཁོ་རེ། ད་ནི།
མདང་དགོང་གི་རོལ་དབྱངས་པ་དེ་ལ་“དེ་འདུག ཁོང་གིས་དེ་རྙེད་པ་ནས་དེ་བཟུང་
ནས་བསྡད་སོང་། ངས་དེ་འདྲའི་རྒྱུན་རིང་ཞིག་ལ་བཟུང་ནས་འདུག་པའི་མི་ཞིག་
གཏན་ནས་མཐོང་མ་མྱོང་།” ངས་ “དེ་"ཟེར་བ་དེའི་གོ་དོན་གང་ཡིན་ཤེས་ན་འདོད།
“ཨོ་རེད།” ཌིན་གད་མོ་ཤོར་སོང་། “ད་ནི་ཁྱེད་ཀྱིས་ང་ལ་ཆེས་དཔོག་ དཀའ་ བའི་
དོན་དེ་འདྲི་གི་འདུག ཨོ་ཡ། མི་དེ་དེ་ན་འདུག གཞན་ཚང་མ་ཡང་དེ་ན་ཡོད། ཨེ་
རེད། མི་ཚང་མའི་སེམས་ན་ཡོད་པ་དེ་དག་རོལ་དབྱངས་སུ་འབེབས་རྒྱུ་ནི་ཁོ་ལ་
ཁོང་གིས་རོལ་དབྱངས་ཀྱི་བཟླས་ཚིག་དང་པོ་ནས་མགོ་བཙུགས་
སོང་། དེ་ནས་རང་གི་བསམ་བློ་རྣམས་བང་བསྒྲིགས། ཨང་། ཨང་། མི་རྣམས་ཀྱིས།
ཨང་། ཨང་ཟེར། དེ་ཤེས་འདུག དེ་ནས་ཁོང་གིས་རང་གི་ལས་དབང་གི་སྣེ་མོ་བར་
དུ་ཡར་བཀྱགས་སོང་ལ། དེ་དང་འདྲ་མཚུངས་ཀྱིས་འབུད་དགོས་པ་བྱུང་སོང་། གློ་
བུར་དུ་རོལ་དབྱངས་ཀྱི་བཟླས་ཚིག་བར་མ་ཙམ་ནས་ཁོང་ལ་དེ་ཐོབ་སོང་། མི་ཚང་
མས་ཡར་བལྟས་ཤིང་ཁོང་ལ་དེ་ཐོབ་པ་ཤེས་འདུག ཁོང་ཚོས་མཉན། ཁོང་གིས་དེ་
ཡར་བཀྱགས་ནས་འཁྱེར། དུས་ཚོད་ནི་འགག་པར་གྱུར། ཁོང་གིས་ང་ཚོའི་མི་ཚེའི་
དོན་སྙིང་དང་། རང་གི་ལྟེ་བའི་གཏིང་རིམ་གྱི་གནོངས་འགྱོད། སེམས་ཀྱི་འཆར་སྒོ
འབུད་ལུགས་རྙིང་པ་རྣམས་བསྐྱར་འདྲེན་བྱེད་པ་བཅས་ཀྱིས་བར་སྣང་གི་སྟོང་ཆ་
དེ་འགེངས་ཀྱི་འདུག ཁོང་གིས་དབྱངས་སྡེབ་སྦྱོར་གྱི་བཅད་མཚམས་སམ་ཟམ་པ་
བརྒལ་ནས་འབུད་དགོས་བྱུང་ཞིང་དེ་ནས་ཚུར་ཡོང་བ་དང་། དེ་ཡང་སྐབས་ཐོག་
དེའི་འགྱུར་ཁུག་ཅིག་གི་ཆེད་དུ་རྣམ་ཤེས་གཅེར་བུར་བུད་པའི་ཚོར་བ་བླ་མེད་ཅིག་
དང་ལྷན་དུ་བྱས་པ་རེད་ལ། མི་ཚང་མས་དབྱངས་ཀྱི་འགྱུར་ཁུག་དེ་གལ་པོར་
ཆེར་གྱུར་བ་མ་ཡིན་པར། 'དེ་' ཡིན་པ་དེ་ཤེས་ཡོད་པ་རེད།” ཌིན་གྱིས་དེ་ལས་ལྷག་
ཅིག་འགྲེལ་མ་ནུས་ལ། དེའི་སྐོར་བཤད་པ་ལ་བརྟེན་ནས་རྔུལ་ནག་ཐོན་གྱིན་འདུག
དེ་ནས་ངས་སྐད་ཆ་བཤད་མགོ་བརྩམས་པ་ཡིན་ལ། ངའི་མི་ཚེའི་ནང་འདི་
འདྲའི་མང་པོ་ཞིག་བཤད་མ་མྱོང་། ངས་ཌིན་ལ་བཤད་དོན། ང་བྱིས་པ་ཡིན་སྐབས་
རླངས་འཁོར་ལ་བསྡད་ནས་འགྲོ་དུས་ངས་འདི་ལྟར་སྒོམ་མྱོང་། ངས་ལག་ཏུ་ཟོར་བ་
ཆེན་པོ་ཞིག་བཟུང་ཞིང་། ཤིང་སྡོང་དང་། གློག་སྡོང་ཡོད་ཚད་བཅད་ཅིང་། མཐའ་
ན་སྒེའུ་ཁུང་ནས་མཐོང་བའི་རི་བོ་རྣམས་ཀྱང་དུམ་བུར་བཅད་པ་ཡིན། "ཨོ་རེད་
ཡ། ཨོ་རེད་ཡ།” ཌིན་གྱིས་སྐད་བརྒྱབ་ནས་བཤད། "ངས་ཀྱང་དེ་ལྟར་བྱས་མྱོང་ལ་མི་
འདྲ་ས་དེ་ནི་ཟོར་བ་རེད། ངས་ཅིའི་ཕྱིར་ཡིན་པ་དེ་ཁྱོད་ལ་བཤད། ཨ་མེ་རི་ཀའི་ནུབ་
ཕྱོགས་ཕར་ཚུར་ལ་རྒྱང་རིང་བའི་རླངས་འཁོར་བསྐོར་བསྐྱོད་བྱེད་པ་ལ་ངའི་ཟོར་
བ་ནི་ཧ་ལས་པའི་རིང་པོ་ཞིག་ཡིན་དགོས་ལ། ཐག་རིང་བའི་རི་བོ་རྣམས་ཀྱི་ཐོད་
ནས་དེ་དཀྱོགས་དགོས་པ་དང་། རི་བོ་དག་གི་རྩེ་མོ་དུམ་གྱིས་བཅད་ཅིང་། དེ་ལས་
ཀྱང་ཐག་རིང་བའི་རི་བོ་རྣམས་ལ་སྙོབ་ཆེད་རིམ་པ་གཞན་ཞིག་ལ་སླེབས་དགོས།
དེ་དང་དུས་མཚུངས་སུ་ལམ་ཆེན་སྟེང་འཕྲད་པའི་གློག་སྡོང་ཡོད་ཚད་དེ། ལྡིར་སྒྲ་
གྲག་པའི་རྒྱུན་ལྡན་གྱི་གློག་སྡོང་དེ་ཚོ་བཅད། རྒྱུ་མཚན་དེས་ན། ཨོ་ཁོ་རེ། ངས་ཁྱེད་
ལ་བཤད་དགོས་ཡོད། ད། ང་ལ་དེ་ཡོད། ལ་རི་མར་ལམ་ཁ་ན་ཡོད་པའི་སྤྲང་པོ་སྐྱོ་
བོ་ཞིག་དང་ངའི་ཕ། ང་བཅས་ལྷན་དུ་ནེབ་བྷ་ར་སི་ཁ་མངའ་སྡེ་ལ་འབུ་གསོད་སྦྲང་
ལྕག་བཙོང་དུ་ཕྱིན་པའི་སྐོར་དེ་ངས་ཁྱེད་ལ་བཤད་དགོས་ཡོད། སྐབས་དེ་ནི་ཨ་མེ་རི་
ཀའི་མུ་གེ་ཆེན་པོའི་དུས་རབས་ཀྱི་དཀྱིལ་དེར་འཁེལ་ཡོད། ང་ཚོས་སྦྲང་ལྕག་དེ་
ཇི་ལྟར་བཟོས་ཚུལ་བཤད་ན། ང་ཚོས་རྒྱུན་ལྡན་གྱི་ལྕགས་དྲའམ་ཚགས་རྙིང་པའི་
དུམ་བུ་རྣམས་དང་། ལྕགས་སྐུད་དུམ་བུ་རྣམས་ཉོས་ཤིང༌། ལྕགས་སྐུད་དེ་ཉིས་རྐྱ་
བྱས་ཏེ་གཅུས། དེ་ནས་རས་དམར་པོ་དང་སྔོན་པོའི་དུམ་བུ་ཉོས་ནས་མཐའ་རྣམས་
བཙེམས། དེ་ཚོ་ཚང་མ་ལྔ་དང་བཅུ་ཞེས་པའི་ཚོང་ཁང་ནས་སྒོར་སྐར་འགའ་ཞིག་
གི་རིན་ཙམ་རེད་ལ། ང་ཚོས་སྦྲང་ལྕག་སྟོང་ཕྲག་མང་པོ་བཟོས་པ་རེད། སྤྲང་གོག་
རྒན་རྒོན་དེའི་རླངས་འཁོར་རྙིང་གོག་དེའི་ནང་བསྡད་ནས་ནེབ་བྷ་ར་སི་ཁ་མངའ་
སྡེའི་ས་མ་འབྲོག་གི་ཁང་པ་ཡོད་ཚད་ལ་སྐོར་རྒྱུག་གིས་རེ་རེ་ལ་སྐར་མ་ལྔ་རེ་བྱས་
ནས་བཙོངས་པ་ཡིན་ལ། སྐར་ལྔ་ཅན་མང་ཆེ་བ་ནི་ཞལ་འདེབས་སམ་དཀར་ཐིག་
གི་ཆེད་དུ་ང་ཚོ་སྟེ་རེ་བ་སྟོང་པ་ཅན་གྱི་སྤྲང་པོ་གཉིས་དང་བྱིས་པ་གཅིག་ལ་སྤྲད།
དེ་ནས་དེ་དུས་ངའི་ཕ་རྒན་གྱིས་ནི་དུས་རྟག་ཏུ་ 'ཧ་ལི་ལུ་ཡ། [དཀོན་མཆོག་བསྟོད།]
ང་ནི་སྤྲང་པོ་ཞིག ཡང་སྤྲང་པོ་ཞིག་ཡིན།'ཞེས་གླུ་ལེན། ད་འདི་ལ་ཉོན་དང་། སྦྲང་
ལྕག་ཐབས་ཆག་ཡིད་མུག་པ་འདི་དག་བཙོང་ཆེད་ཚ་བའི་ནང་ཕར་རྒྱུག་ཚུར་རྒྱུག་
བྱས་ཤིང༌། ཧ་ལས་པའི་དཀའ་སྡུག་གི་བདུན་ཕྲག་གཉིས་ཀྱི་རྗེས་སུ་ཁོང་ཚོས་ཚོང་
ཁེ་བགོ་སྟངས་ཀྱི་སྐོར་ནས་རྩོད་པ་བརྒྱབ་ཅིང༌། ལམ་ཟུར་ཞིག་ནས་འཁྲུག་འཛིང་
ཆེན་པོ་ཞིག་བརྒྱབ་པ་རེད། དེ་ནས་ཁོང་ཚོ་འགྲིག་པ་དང་རྒུན་ཆང་ཉོས། རྒུན་ཆང་
འཐུང་། ཉིན་མ་ལྔ་དང་ཞག་མ་ལྔ་ལ་མཚམས་བཞག་མ་སོང་། སྐབས་དེར་ང་ནི་
རྒྱབ་ལོགས་ན་འཁུམས་ནས་ངུ་བཞིན་བསྡད་ཡོད། ཁོང་ཚོས་འཐུང་གྲུབ་པ་དང་།
སྒོར་མོ་ཡོད་ཚད་རྫོགས་ཟིན་པ་དང་། ང་ཚོ་སླར་ཡང་ལ་རི་མར་སྲང་ལམ་ནས་མགོ་
འཛུགས་སྐབས་ཀྱི་རིམ་པ་དེ་ག་རང་ལ་བསླེབས་འདུག དེ་ནས་ངའི་ཕ་རྒན་འཛིན་
བཟུང་བྱས་ཤིང་། ངས་ཁྲིམས་ཁང་ནས་ཁྲིམས་དཔོན་ལ་ཁོང་གློད་རོགས་ཞེས་རེ་
སྐུལ་ཞུ་དགོས་བྱུང་སོང་། གང་ཡིན་ཟེར་ན་ཁོང་ངའི་ཕ་རེད་ལ། ང་ལ་ཨ་མ་མེད་
པ་རེད། སལ། ངས་དོ་སྣང་གིས་ཉན་བསྡད་པའི་ཁྲིམས་རྩོད་པ་རྣམས་ཀྱི་མདུན་དུ་
ལོ་བརྒྱད་ཀྱི་སྟེང་བསམ་ཤེས་ཀྱི་གཏམ་བཤད་ཧ་ཅང་ཡག་པོ་བྱས་པ་རེད། ང་
ཚོ་ཚ་བས་མནན། ང་ཚོ་ཤར་ཕྱོགས་ལ་འགྲོ་བཞིན་ཡོད། ང་ཚོ་ལ་སྤྲོ་སྣང་འཕེལ།
"ངས་ཁྱེད་ལ་ད་དུང་བཤད།” ངས་ལབ་པ་ཡིན། "དེ་ཡང་ཁྱེད་ཀྱིས་བཤད་བཞིན་
པ་དེའི་ནང་གི་གུག་རྟགས་ཤིག་གི་ཚུལ་དང་། དེ་བཞིན་ངེད་ཀྱི་བསམ་ཚུལ་མཐའ་
མ་དེའི་མཇུག་བསྡུ་ཕྱིར་ངས་བཤད། བྱིས་པའི་སྐབས་ལ་ངའི་ཕ་ཡི་རླངས་འཁོར་
དེའི་རྒྱབ་ཀྱི་རྐུབ་སྟེགས་སྟེང་ཉལ་ནས་ཡོད་དུས་ང་ལ་འཆར་སྣང་ཞིག་བྱུང་། དེ་ནི་
འཕྲད་ཡོང་བའི་བར་ཆད་ཡོད་དོ་ཅོག་གི་སྟེང་ནས་ང་རང་ཉིད་རྟ་དཀར་པོ་ཞིག་
ལ་ཞོན་ནས་འགྲོ་བ་ཡིན། དེ་དག་གི་ནང་དུ་གློག་སྡོང་རྣམས་ལ་གཞོལ་བ་དང་།
ཁང་པ་རྣམས་ཀྱི་གཡས་གཡོན་དུ་འཚངས་ཏེ་འགྲོ་བའམ་མཚམས་རེར་ང་ཆེས་
རྗེས་ལུས་ཐེབས་འདུག་སྙམ་དུས་སྟེང་ནས་མཆོངས་ཏེ་འགྲོ་བ། རི་བོ་རྣམས་ཀྱི་
སྟེང་ནས་བརྒྱུགས་པ། གློ་བུར་གྱི་བཞི་མདོ་འཚང་ཁ་ཅན་དེ་ཚོ་བརྒལ་རྒྱུར་ང་ཧ་
ལས་པའི་ཐོག་ནས་གཞོལ་ནས་འགྲོ་དགོས་འཁེལ་གྱི་ཡོད་པ་སོགས་འདུས་ཡོད།"
“ཨོ་རེད་ཡ། ཨོ་རེད་ཡ། ཨོ་རེད་ཡ།” ཌིན་གྱིས་ཆེས་སྐྱིད་སྣང་གིས་སྨྲས། “ང་
དང་མི་འདྲ་ས་གཅིག་པུ་དེ་ནི་ང་རང་རང་ཉིད་བརྒྱུགས་པ་ཡིན་ལ། ང་ལ་རྟ་མེད།
ཁྱོད་ནི་ཤར་ཕྱོགས་ཀྱི་བྱིས་པ་རེད་ལ། རྟའི་རྨི་ལམ་རྨིས་པ་རེད། ང་ཚོ་གཉིས་ཀྱིས་
ཤེས་གསལ་ལྟར་དེ་འདྲ་ནི་ངོ་མ་བཤད་ན་སྟོང་སེམས་དང་རྩོམ་རིག་གི་འཆར་སྒོ་
རེད་ལ། ང་ཚོར་དེ་འདྲ་ཡོང་གི་རེད་མི་བསམ་པ་ནི་བཤད་ག་ལ་དགོས། འོན་ཀྱང་
ངེད་ཀྱི་དེའི་ནང་གི་ང་ནི་གཅིག་བྱས་ན་སྨྱོ་འཚུབ་ཆེ་བའི་སྟོང་སེམས་ཙམ་ཞིག་
རེད། དངོས་གནས་རླངས་འཁོར་དང་ལྷན་དུ་རྐང་ཐང་ལ་བརྒྱུགས་པ་རེད་ལ། དེ་
ཡང་ཧ་ལས་པའི་རྒྱུག་ཚད་མགྱོགས་པོ་ཞིག་གི་ཐོག་ནས། མཚམས་རེར་ཆུ་ཚོད་
རེར་མེལ་ལེ་དགུ་བཅུ་ཅན་གྱི་ཐོག་ནས་བརྒྱུགས་ཤིང་། རྩྭ་ཕུང་དང་ར་སྐོར། ཞིང་
འབྲོག་གི་ཁང་པ་ཡོད་ཚད་ཀྱི་སྟེང་ནས་བརྒྱུགས་པ་དང་། མཚམས་རེར་རི་བོ་རྣམས་
ཀྱི་སྟེང་དུ་མགྱོགས་མྱུར་གྱིས་བརྒྱུགས་ནས་རྒྱུགས་སའི་ས་ཆོད་མ་ཤོར་བའི་ཐོག་
ནས་སླར་ལོག ...”
ང་ཚོས་འདི་དག་བཤད་བཞིན་ཡོད་ལ་གཉིས་ཀ་ལ་རྔུལ་ཆུ་ཐོན་གྱིན་ཡོད། ང་
ཚོས་མདུན་ན་ཡོད་པའི་མི་དེ་ཚོ་གཏན་ནས་བརྗེད་པ་རེད་ལ། ཁོང་ཚོས་རྒྱབ་ཀྱི་
རྐུབ་སྟེགས་ན་ཅི་ཞིག་འབྱུང་གི་ཡོད་པ་དེའི་སྐོར་ལ་ཡ་མཚན་ནས་ཡོད་པ་རེད།
སྐབས་ཤིག་ལ་ཁ་ལོ་པས་བཤད་དོན། "དཀོན་མཆོག་མཁྱེན། ཁྱེད་གཉིས་ཀྱིས་རྒྱབ་
དེར་གྲུ་གཟིངས་[རླངས་འཁོར་ལ་གོ་]ཡོམ་འཁྱོམ་བྱེད་ཀྱི་འདུག” ཟེར། དངོས་
གནས་རེད། རླངས་འཁོར་དེ་ཡང་ཡོ་འཁྱོམ་བྱེད་ཀྱི་འདུག ཌིན་དང་ངེད་གཉིས་
ཀྱིས་ང་ཚོའི་མི་ཚེ་ཧྲིལ་པོའི་ནང་ང་ཚོའི་རྣམ་ཤེས་ཀྱི་ཁྲོད་དུ་ཡིབ་པའི་བགྲང་ལས་
འདས་ཤིང་ཟིང་ཆ་ཆེ་བའི་ལྷའི་གནས་བབ་དག་གི་སྟོང་སངས་སངས་ཀྱི་མཉམ་
གཞག་མཐའ་མ་དེ་གླེང་ཞིང་། དེའི་ཁྲོད་དུ་འཚོ་བའི་ངེད་ཅག་གི་ཆེས་མཐའ་
མཇུག་གི་དགའ་སྤྲོ་དེའི་'དེ་’ཞེས་བྱ་བ་དང་དེའི་འགྱུར་ཁུག་དང་བསྟུན་ནས་ཡོ་
འཁྱོམ་བྱས་སྟབས་རླངས་འཁོར་དེ་ཡང་ཡོ་འཁྱོམ་བྱེད་ཀྱི་འདུག
“ཨོ། ཁོ་རེ། ཁོ་རེ། ཁོ་རེ་ཡ།” ཌིན་གྱིས་འཁུན་སྒྲ་དང་བཅས་བཤད། "དེ་ནས་
འདི་ནི་མཐའ་ན་དེའི་མགོ་འཛུགས་ཙམ་ཡང་མ་རེད། དེ་ནས། ད་ནི་ངེད་གཉིས་
མཐའ་མཇུག་དེར་ཤར་ཕྱོགས་ལ་ལྷན་དུ་འགྲོ་གི་ཡོད། ང་ཚོ་གཉིས་ལྷན་དུ་ཤར་
ཕྱོགས་ལ་འགྲོ་མྱོང་ཡོད་པ་མ་རེད། སལ། དེ་ལ་བསམ་བློ་ཐོངས་དང་། ང་ཚོས་ཌེན་
ཝར་ནས་ལྷན་དུ་སྐྱིད་སྐྱིད་གཏོང་ལ། མི་གཞན་པ་རྣམས་ཀྱིས་ཅི་ཞིག་བྱེད་བཞིན་
པ་ལ་བལྟ། འོན་ཀྱང་དེ་ནི་ང་ཚོ་ལ་དེ་ཙམ་གྱིས་འབྲེལ་བ་མེད། དོན་གནད་ནི་ང་
ཚོས་'དེ་'ཞེས་བྱ་བ་ཅི་ཞིག་ཡིན་པ་ཤེས་ཤིང་། ང་ཚོས་'དུས་ཚོད་'ཤེས། དེ་ནས་ང་
ཚོས་ཚང་མ་དངོས་གནས་འགྲིག་”བསྡད་ཡོད་པ་ཤེས།” དེ་ནས་ཁོང་གིས་ངའི་ཕུ་
དུང་ནས་བཟུང་སྟེ་རྔུལ་ནག་ཐོན་བཞིན་ཤུབ་བུར་བཤད། “ད་ཁྱོད་ཀྱིས་མདུན་
གྱི་ཁོང་ཚོ་ལ་རོལ་དང་། ཁོང་ཚོ་ལ་སེམས་ཁྲལ་ཡོད་པ་རེད། ཁོང་ཚོས་མེལ་ལེའི་
གྲངས་ཀ་བརྩི་གི་ཡོད་པ་རེད། ཁོང་ཚོས་དོ་དགོང་གང་དུ་ཉལ་རྒྱུ་དང་། སྣུམ་རིན་
ལ་སྒོར་མོ་ག་ཚོད་ཡིན་པ། གནམ་གཤིས། ཕར་ཇི་ལྟར་སླེབས་རྒྱུ་ཡིན་པ་སོགས་ཀྱི་
སྐོར་ལ་བསམ་བློ་གཏོང་གི་ཡོད་པ་རེད། དེ་ནས་ཁོང་ཚོ་གང་ལྟར་ཡང་དུས་རྟག་ཏུ་ 
དེར་སླེབས་འགྲོ་གི་རེད། ཤེས་སོང་ང་། འོན་ཀྱང་ཁོང་ཚོས་སེམས་ཁྲལ་བྱེད་དགོས་
པ་རེད་ལ། བཅོས་མའི་ཛ་དྲག་དག་ལ་བརྟེན་ནས་དུས་ཚོད་བསླུ་བྲིད་བྱེད་དགོས་
པ་རེད། གཞན་དུ་ན། བློ་འཚབ་ཅན་དང་རྙོག་དྲ་ལབ་མཁན་ངོ་མ་ཞིག་རེད། ཁོང་
ཚོས་ཁུངས་ཐུབ་པའི་སེམས་ཁྲལ་ཞིག་ལ་འབྱར་ན་མ་གཏོགས་རང་གི་རྣམ་ཤེས་དེ་
ཞི་བདེ་བག་ཕེབས་སུ་གནས་ཀྱི་མ་རེད་ལ། ཁོང་ཚོས་སེམས་ཁྲལ་དེ་རྙེད་པ་དང་། དེ་
དང་ཆ་མཚུངས་པའི་གདོང་གི་རྣམ་འགྱུར་ཞིག་བཟུང་ནས་འགྲོ་གི་རེད་ལ། ཁྱེད་
ཀྱིས་ལྟོས་དང་། དེ་ནི་བདེ་སྐྱིད་མ་རེད། དེ་ནས་དུས་རྟག་ཏུ་དེ་དག་ཁོང་ཚོ་དང་
གཤིབས་ནས་འགྲོ་གི་རེད་ལ། ཁོང་ཚོས་དེ་ཤེས་ཀྱི་ཡོད་པ་རེད། དེས་ཀྱང་ཁོང་ཚོར་
སེམས་ཁྲལ་སློང་གི་རེད་ལ་མཇུག་རྫོགས་རྒྱུ་མེད་པ་རེད། ཉོན་དང་། ཉོན་དང་།
'དེ་རེད།” ཁོང་གིས་ལད་མོ་ཞིག་བྱས། ”ངས་མི་ཤེས། གཅིག་བྱས་ན་ང་ཚོས་སྣུམ་
ལྡུག་ས་ཚིགས་ནས་སྣུམ་དེ་ལྡུག་རྒྱུ་ཡོད་པ་མ་རེད། ཉེ་ཆར་ངས་རྒྱལ་ཡོངས་རྡོ་
སྣུམ་གསར་འགྱུར་བཀླགས་པ་ཡིན། སྣུམ་འདི་འདྲའི་ནང་དུ་ཨོ་ ཨོག་ཊ་ནེ་ཞེས་པའི་
སྣུམ་སྤུས་འཇལ་ཚད་ཀྱི་རྫས་ཁུ་ཧ་ལས་པ་ཞིག་ཡོད་པ་རེད་ཟེར། མི་ཞིག་གིས་ང་
ལ་བཤད་དོན་ལ་དེར་མཐའ་ན་ཕྱེད་བཀའ་འཁྲོལ་ཐོབ་ཅིང་ཧ་ཅང་མྱུར་ཆ་ཆེ་བའི་
ཕོ་མཚན་ཞིག་ཡོད་པ་རེད་ཟེར། ངས་མི་ཤེས། རེད། གང་ལྟར་ཡང་ངས་དེ་འདྲ་
ཡོད་པ་ཞིག་ཚོར་གྱི་མི་འདུག ..' ཁོ་རེ། ཁྱེད་ཀྱིས་འདི་ཚོ་ལ་ཅིག་རོལ་དང་།" ངས་
གོ་ཐུབ་རྒྱུའི་ཆེད་དུ་ཁོང་གིས་ངའི་རྩིབ་མ་ལ་ཤུགས་ཀྱིས་མཛུབ་འཛུགས་བྱས་སོང་།
ངས་གང་ཐུབ་ཐུབ་ཀྱིས་འབད་བརྩོན་བྱས་པ་ཡིན། རྒྱབ་ཀྱི་རྐུབ་སྟེགས་ན་ཡོད་ཚད་
བྷིང་། བྷང་། ལགས་རེད། ལགས་རེད། ལགས་རེད་རེད། མདུན་ན་བསྡད་པའི་མི་
རྣམས་ཀྱིས་འཇིགས་སྣང་གིས་རྫི་མ་གཅུས་ཤིང་། འགྲུལ་བཞུད་ལས་ཁུངས་ནས་
འདི་ཚོ་མ་བླངས་ན་ཏག་ཏག་ཡིན་སྙམ་པའི་རེ་སྨོན་བྱེད་ཀྱི་འདུག སླར་ཡང་འདི་
ནི་མགོ་བཙུགས་ཙམ་རེད།
སག་ཁེ་ར་མེན་ཋོ་གྲོང་ཁྱེར་ནས་འཛན་ཕོ་དེས་མགྲོན་ཁང་ཞིག་གི་ཁང་མིག་
ཅིག་ལྐོག་ནས་བླངས་འདུག་ལ། ཌིན་དང་ངེད་གཉིས་ཡར་ནང་དུ་ཆང་འཐུང་དུ་
ཤོག་ཅེས་བོས་བྱུང་། དེ་དུས་བཟའ་ཚོ་དེ་གཉིས་སྤུན་མཆེད་ཀྱི་ཁྱིམ་དུ་ཉལ་བར་
ཕྱིན་སོང་། མགྲོན་ཁང་གི་ཁང་མིག་ནས་ཌིན་གྱིས་ཐབས་ཤེས་ཡོད་རྒུ་རྩལ་སྤྲུགས་
བྱས་ནས་འཛན་ཕོ་དེའི་ལག་ནས་སྒོར་མོ་ལེན་ཐབས་བྱས་པ་རེད། དེ་ནི་སྨྱོན
རེད། འཛན་ཕོ་དེས་བཤད་རྒྱུ་ལ། ཁོང་ནི་ང་ཚོ་དང་མཉམ་དུ་བསླེབས་པ་དེས་ཧ་ཅང་
དགའ་ཡོད་པ་དང་། དེ་ཡང་ཁོང་ང་ཚོ་ལྟ་བུའི་ཕོ་གསར་རྣམས་ལ་དགའ་བ། ང་ཚོས་
དེ་ལ་ཡིད་ཆེས་རྒྱུ་ཡིན་པ་དང་། ཡིན་ན་ཡང་ཁོང་ནི་བུད་མེད་རྣམས་ལ་མི་དགའ་
བ་དང་། ཁོང་ཧྥི་རི་སི་ཁོ་གྲོང་ཁྱེར་ནང་ནས་སྐྱེས་པ་ཞིག་དང་མཉམ་དུ་ལུས་འབྲེལ་
ཡོད་པ་དེ་ཉེ་ཆར་རང་མཚམས་བཞག་པ། ལུས་འབྲེལ་དེའི་སྐབས་སུ་ཁོ་ནི་ཁྱོ་གའི་
ཚུལ་དང་སྐྱེས་པ་དེ་བུད་མེད་ཀྱི་ཚུལ་དུ་ཡོད་ཚུལ་བཅས་བཤད་སོང་། ཌིན་གྱིས་
ཚོང་གཏམས་པ་ལྟ་བུའི་དྲི་བ་དག་ཁོང་ལ་འཕངས་ཤིང་། སྤྲོ་སྣང་གིས་མགོ་བོ་བཏུད་
བཏུད་བྱས། འཛན་ཕོ་དེས་ཌིན་གྱིས་འདི་ཚོ་ཚང་མའི་སྐོར་ལ་ཅི་ཞིག་བསམ་བཞིན་
ཡོད་པ་དེ་ཤེས་རྒྱུ་ལས་གཞན་པའི་དོན་བཟང་ཞིག་མེད་ཅེས་བཤད་སོང་ལ། ཌིན་
གྱིས་ཁོང་ན་གཞོན་ཡིན་སྐབས་ཤིག་ལ་སྨད་འཚོང་བ་བྱས་པ་ཡིན་ཞེས་ཐོག་མར་
ཉེན་བརྡ་བཏང་ནས། ཁོང་ལ་སྒོར་མོ་ག་ཚོད་ཡོད་ཅེས་དྲིས་སོང་། ང་ནི་གསང་
སྤྱོད་ནང་ལ་ཡོད། འཛན་ཕོ་དེ་ནི་ཧ་ཅང་དོག་མ་བདེ་བ་ཆགས་སོང་ལ། ངའི་བསམ་
ཚུལ་ལ། ཌིན་གྱི་མཐའ་མའི་ཀུན་སློང་ལ་དོགས་པ་སྐྱེས་ཡོད་པ་རེད། སྒོར་མོ་གང་
ཡང་སྤྲད་མ་སོང་། དེ་ནས་ཌེན་ཝར་ལ་འགྲོ་རྒྱུར་གསལ་ཁ་མེད་པའི་ཁས་ལེན་བྱས་
སོང་། ཁོང་གིས་རང་གི་སྒོར་མོའི་ཁ་གྲངས་བརྩི་བཞིན་འདུག་ལ་རང་གི་དངུལ་ཁུག་
ལ་བལྟ་བཞིན་འདུག ཌིན་གྱིས་ལག་པ་གནམ་ལ་གཡུགས་ནས་བསྐྱུར་བཞག་སོང་།
“ལྟོས་དང་ཁོ་རེ། ང་ཚོས་ཡ་མ་བྱས་ན་ཡག་པོ་འདུག ཁོང་ཚོ་ལ་ཁོང་ཚོས་ལྐོག་ནས་
གང་འདོད་པ་དེ་ཕུལ་ནའང་། དེ་མ་ཐག་ཁོང་སྐྲག་ཐག་ཆོད་པ་ཆགས་འགྲོ་གི་འདུག"
འོན་ཀྱང་ངོ་རྒོལ་གང་ཡང་མེད་པའི་ཐོག་ནས་རླངས་འཁོར་བསྐོར་རྒྱུའི་ཐད་ནས་ཕི་
ལི་མོད་རྟགས་ཅན་གྱི་སྦྱིན་བདག་དེ་ཁོང་གིས་འདང་ངེས་ཀྱིས་ཕམ་པར་བྱས་སོང་ལ།
ད་ནི་ང་ཚོས་དངོས་གནས་འགྲུལ་བཞུད་བྱས་པ་རེད།
ང་ཚོ་སྐྱ་རེངས་ཤར་དུས་སག་ཁེ་ར་མེན་ཋོ་གྲོང་ཁྱེར་ནས་ཐོན་ཞིང་། སི་ཨེ་ར་
སི་རི་རྒྱུད་ཀྱི་ལམ་འཕྲང་དུ་འཕངས་པ་དེས་འཛན་ཕོ་དེ་དང་གནས་སྐོར་བ་གཉིས་
རྒྱབ་ཀྱི་རྐུབ་སྟེགས་སྟེང་ཕན་ཚུན་ལ་འཐམས་སྡོད་དགོས་པ་བཟོས་སོང་ལ། དེའི་
རྗེས་ནས་ཉིན་གུང་གི་སྐབས་སུ་ནི་ཝ་ཌ་མངའ་སྡེའི་བྱེ་ཐང་བརྒལ་གྱིན་འདུག ང་
ཚོ་ནི་མདུན་གྱི་རྐུབ་སྟེགས་སྟེང་ཡོད་ཅིང་ང་ཚོས་སྣེ་འཁྲིད་པ་ཡིན། ཌིན་ནི་སླར་
ཡང་སྐྱིད་པོ་བྱུང་འདུག ཁོང་ལ་གང་དགོས་པ་དེ་ནི་ལག་པ་གཉིས་ཀྱི་ནང་དུ་འཁོར་
ལོ་གཅིག་དང་ལམ་གྱི་སྟེང་གི་འཁོར་ལོ་བཞི་དེ་རེད། ཁོང་གིས་ཨོལད་ བྷུལ་ ལི་ནི་
ཇི་འདྲའི་ཁ་ལོ་པ་ཐབས་ཆག་ཅིག་ཡིན་པའི་སྐོར་བཤད་བྱུང་ལ། དེ་རྣམ་འགྱུར་
གྱི་ཐོག་ནས་སྟོན་ཆེད་འདི་ལྟ་སྟེ། “དོ་འདྲེན་རླངས་འཁོར་ཆེས་ཆེན་པོ་ཕ་གི་དེ་
འདྲ་བ་ཞིག་མཐོང་ལམ་དུ་མངོན་ཡོང་དུས་ནམ་ཡིན་ལ་བྷུལ་གྱིས་དེ་མཐོང་རྒྱུ་ལ་
དུས་ཚོད་རྫོགས་མེད་ཅིག་འགོར་གྱི་རེད། གང་ཡིན་ཟེར་ན། ཁོང་གིས་མཐོང་ཐུབ་
ཀྱི་མ་རེད། ཁོ་རེ། ཁོང་གིས་མཐོང་གི་མ་རེད།" ཁོང་གིས་དེ་སྟོན་རྒྱུ་ལ་རང་གི་མིག་
གཉིས་ཤུགས་ཀྱིས་འཕུར་སོང་། "དེ་ནས་ངས་ལབ་ཀྱི་རེད། ་འོ་འོ། ཕར་ལྟོས། ཟོང་
འཁོར་ཞིག་' དེ་ནས་ཁོང་གིས་ལབ་ཀྱི་རེད། 'ཨང་། ག་རེ། ཌིན། ཁྱེད་ཀྱིས་ལབ་པ་
དེ་ཅི་རེད།' 'ཟོང་འཁོར་ཨེ། ཟོང་འཁོར།' དེ་ནས་མཇུག་མཐའ་དེ་ལ་ཁོང་འདི་ལྟར་
ཟོང་འཁོར་གྱི་ཉེ་ས་ལ་འགྲོ་གི་རེད། ..." དེ་ནས་ང་ཚོའི་ཕྱོགས་ལ་བརྒྱུགས་ནས་
ཡོང་བཞིན་པའི་ཟོང་འཁོར་ལ་གདོང་གཏད་ནས་རླངས་འཁོར་དེ་འདེད་ཀྱི་རེད་
ལ། དེའི་མདུན་དེ་ནས་སྐད་ཅིག་གི་རིང་ཕར་ལྡིང་ཚུར་ལྡིང་བཅས་སྡོད་ཀྱི་རེད་ལ།
ང་ཚོའི་མིག་མདུན་ནས་ཟོང་འཁོར་ཁ་ལོ་པའི་གདོང་མདོག་སྐྱ་བོར་འགྱུར་འགྲོ་
གི་རེད་ལ། རྒྱབ་ཀྱི་རྐུབ་སྟེགས་སྟེང་ཡོད་པའི་མི་རྣམས་ནི་འཇིགས་དངངས་ཀྱི་
ཁྲོད་དུ་ཧད་དེ་ལུས་འགྲོ་གི་རེད། དེ་ནས་མཐའ་མ་དེ་ལ་ཕར་དཀྱོག་འགྲོ་གི་རེད།
“འདི་ལྟར་རེད། ཤེས་སོང་ང་། ཁོང་ཇི་འདྲའི་ཐབས་ཆག་ཡིན་སྟངས་དེ་ཏག་ཏག་དེ་
འདྲ་རེད།” ང་ནི་ཁྱོན་ནས་སྐྲག་མ་བྱུང་། ངས་ཌིན་ཤེས་ཡོད། རྒྱབ་ཀྱི་རྐུབ་སྟེགས་
སུ་བསྡད་པའི་མི་རྣམས་ཀྱི་ནི་སྨྲ་བ་འགག་འདུག ངོ་མ་བཤད་ན་ཁོང་ཚོས་སྐྱོན་
བརྗོད་བྱེད་རྒྱུ་ལའང་སྐྲག་འདུག་སྟེ། གལ་སྲིད་ཁོང་ཚོས་སྐྱོན་བརྗོད་ཅིག་བཤད་
པ་ཡིན་ན། དཀོན་མཆོག་མཁྱེན། ཌིན་གྱིས་ཅི་ཞིག་བྱ་རྒྱུ་ཡིན་ནམ། ཁོང་ཚོས་དེ་
ལྟར་བསམས་ཡོད་པ་རེད། རྣམ་འགྱུར་འདི་འདྲ་བའི་ཐོག་ནས་ཁོང་གིས་བྱེ་ཐང་
དེ་ཤུར་སེ་བརྒལ་བ་རེད། དེ་ཡང་རླངས་འཁོར་བསྐོར་སྟངས་མི་འགྲིག་པའི་རིགས་
སྣ་ཚོགས་དང་། ཁོང་གི་ཨ་ཕས་རླངས་འཁོར་རྙིང་གོག་དག་ཇི་ལྟར་བསྐོར་ཚུལ།
ཕུལ་བྱུང་གི་ཁ་ལོ་པ་རྣམས་ཀྱིས་ཇི་ལྟར་དཀྱོགས་རྣམས་ལ་བགྲོད་ཚུལ། ཇི་ལྟར་
ཁ་ལོ་པ་ངན་པ་རྣམས་ཀྱིས་མགོ་འཛུགས་ཀྱི་སྐབས་ནས་ཐག་རིང་ཞིག་ལ་ཇི་ལྟར་
དཀྱོགས་ཚུལ་དང་དེ་ནས་དཀྱོགས་ཀྱི་མཇུག་དེར་ཇི་ལྟར་དཀྱོགས་དཀའ་ཚུལ་ལ་
སོགས་པའི་རྣམ་པ་སྟོན་བཞིན་ཕྱིན་པ་རེད། དེ་ནི་ཚ་བ་ཆེ་ཞིང་ཉི་འོད་འཚེར་བའི་
ཕྱི་དྲོ་ཞིག་རེད། རེ་ནོ། བྷ་ཋལ་རི་བོ། ཨེལ་ཁོ་ལ་སོགས་ནི་ཝ་ཌ་མངའ་སྡེའི་ལམ་
ལེག་གྲོང་ཁྱེར་གྱི་གློག་འོད་
ལ་འཁེལ་བའི་གྲོང་རྣམས་ནི་གཅིག་རྗེས་གཉིས་མཐུད་ཀྱིས་བསྐྱུར་ཏེ་སོང་། ས་སྲོད་
ལ་བསླེབས་དུས་ང་ཚོ་སོལད་ ལེག་ས་ཆའི་ཐང་ལ་ཡོད་ཅིང་། ཐང་གི་སྨིག་རྒྱུའི་
མཐའ་རུ་ཧ་ལམ་མེལ་ལེ་བརྒྱ་ཙམ་གྱི་བར་དུ་སོལད་
རྣམས་ཆེས་ཆུང་ངུ་ཞིག་ཆེམ་ཆེམ་བྱེད་ཅིང་། འོད་དེ་ས་གཞིའི་རིལ་དབྱིབས་དེའི་
སྟེང་འོག་གཉིས་སུ་རིམ་པ་གཉིས་སུ་ཤར། དེའི་གཅིག་ནི་གསལ་ཞིང་གཞན་དེ་ནི་
གསལ་པོ་མི་འདུག ངས་ཌིན་ལ་བཤད་པ་ཡིན། ང་ཚོ་འཇིག་རྟེན་འདིའི་ནང་དུ་
ལྷན་དུ་བཅིངས་པའི་དངོས་པོ་དེ་ནི་མཐོང་དུ་མེད་པ་ཞིག་རེད། དེའི་དཔང་རྟགས་
སུ་ངས་ཁ་པར་གློག་སྡོང་རྣམས་ཚྭ་ཁོག་གི་མེལ་ལེ་བརྒྱ་ཕྲག་གི་བར་ལ་འཐེན་ནས་
གུག་ཡོད་པ་དེའི་ཁྲོད་དུ་བསྲིངས་ནས་མཐོང་ཡུལ་དུ་མེད་པར་གྱུར་པ་དེ་བསྟན་པ་
ཡིན། ཁོང་གི་རྨ་དཀྲིས་ལྷེབ་ལྷེབ་དེ་ནི་ད་ཆ་ཤིན་ཏུ་བཙོག་པ་རེད་ལ། རླུང་བུའི་ཁྲོད་
དུ་ལྷབ་ལྷབ་ཏུ་གཡོ། ཁོང་གི་གདོང་ནི་འོད་སྣང་ཞིག་རེད། "ཨོ་རེད། ཁོ་རེ། དཀོན་
མཆོག་མཁྱེན། རེད། རེད་ཡ།” གློ་བུར་དུ་ཁོང་གིས་རླངས་འཁོར་བཀག དེ་ནས་ཐང་
ཆད་ནས་རོ་རེད། ང་ཁ་ཕར་འཁོར་དུས་ཁོང་རྐུབ་སྟེགས་ཀྱི་ཟུར་ཞིག་ཏུ་འཁུམས་ཏེ་
གཉིད་དུ་ཤོར་བ་མཐོང་བྱུང་། ཁོང་གི་གདོང་དེ་ལག་པ་རྨས་མེད་པ་དེའི་སྟེང་དུ་
འདུག་ལ། རྨ་དཀྲིས་ཅན་གྱི་ལག་པ་དེ་ནི་མ་བཅོས་ཤུགས་ཀྱིས་དང༌། འགན་ཡོད་
པའི་ཐོག་ནས་བར་སྣང་དུ་གནས་འདུག
རྒྱབ་ཀྱི་རྐུབ་སྟེགས་སུ་བསྡད་པའི་མི་རྣམས་ནི་བློ་བདེ་ནས་ཤུགས་རིང་བཏོན།
ངས་ཁོང་ཚོས་ངོ་རྒོལ་གྱི་ཤུབ་བཤད་བྱས་པ་གོ་བྱུང་། "ང་ཚོས་ཁོང་ལ་ད་རླངས་
འཁོར་བསྐོར་འཇུག་རྒྱུ་མི་འདུག ཁོང་ནི་མཐའ་གཅིག་ཏུ་སྨྱོན་པ་རེད། ཁོང་ཚོས་
མི་འདི་ནི་སྐྱབས་བཅོལ་བ་ཞིག་གམ་དེ་དང་ཆ་འདྲ་བ་ཞིག་ནས་ཕྱིར་གློད་ཡོད་པ་
འདྲ།"
ང་ཌིན་གྱི་རྒྱབ་རྩ་ལ་ལངས་པ་ཡིན། ཁོང་ཚོར་སྐད་ཆ་བཤད་ཆེད་རྒྱབ་ལ་
བསྙེས་པ་ཡིན། “ཁོང་སྨྱོན་པ་མ་རེད། ཁོང་ལ་སྣང་དག་མེད། དེ་ནས་ཁོང་གི་རླངས་
འཁོར་བསྐོར་ལུགས་ལ་སེམས་ཁྲལ་མ་བྱེད། ཁོང་ནི་འཛམ་གླིང་སྟེང་གི་ཡག་ཤོས་
དེ་རེད།"
"ངས་ནི་བཟོད་ཐུབ་ཀྱི་མི་འདུག” བུ་མོ་དེས་སྐད་བཙིར་ཞིང་དངངས་འཚབ་
ཀྱི་ཤུབ་སྒྲ་ཞིག་གིས་བཤད། ང་ཕྱིར་རང་གནས་སུ་བསྡད་ཅིང་བྱེ་ཐང་དུ་ས་རུབ་པ་
ལ་རོལ་ནས། བུ་སྐྱོ་བོ་ལྷ་འདྲ་བ་ཌིན་གཉིད་ལས་སད་རྒྱུར་བསྒུགས་པ་ཡིན། ང་ཚོ་
ནི་སོལད་ ལེག་་གྲོང་ཁྱེར་གྱི་འོད་ཀྱི་རིམ་པ་མཛེས་པོ་དེ་གཤམ་འོག་ཏུ་བཞག་ཡོད་
པའི་རི་བོ་ཞིག་གི་སྟེང་ན་ཡོད། འོད་སྣ་ཚོགས་མཆེད་པའི་འཇིག་རྟེན་འདིའི་ནང་གི་
ས་ཆ་འདི་སྟེ། ལོ་མང་པོའི་སྔོན་ལ་རང་ཉིད་གནས་གང་ཞིག་ཏུ་མིང་མེད་ཅིང་རྫོར་
པོར་སྐྱེས་སའི་གནས་དེ་ལ་བལྟ་རྒྱུར་ཁོང་གིས་མིག་ཕྱེས་སོང་།
“སལ། སལ། ལྟོས་དང་། འདི་ནི་ང་སྐྱེས་ས་དེ་རེད། དེ་ལ་བསམ་བློ་ཐོངས་དང་།
མི་རྣམས་ནི་འགྱུར་གྱི་རེད། ཁོང་ཚོས་ལོ་ནས་ལོ་བསྟུད་དེ་ཁ་ལག་ཟ་གི་རེད་ལ།
ཁ་ལག་རེ་རེ་དང་ལྷན་དུ་འགྱུར་འགྲོ་གི་རེད། ཨེ། ལྟོས་དང་།“ ཁོང་ནི་ཆེས་དགའ་
སྤྲོས་ཁེངས་འདུག་ལ་དེས་ང་ངུ་ཤོར་དུ་བཅུག་སོང་། འདི་དག་ཚང་མས་གང་ཞིག་
ལ་འཁྲིད་པར་བྱེད་དམ། གནས་སྐོར་བ་ཚོས་ཌེན་ཝར་ལ་སླེབས་སླེབས་ཀྱི་བར་དུ་
རླངས་འཁོར་གཏོང་རྒྱུར་ཨུ་ཚུགས་བརྒྱབ་སོང་། འགྲིག་གི་རེད། ང་ཚོ་ལ་ཁྱད་མི་
འདུག ང་ཚོ་རྒྱབ་ཏུ་བསྡད་ཅིང་སྐད་ཆ་བཤད་པ་ཡིན། འོན་ཀྱང་ཁོང་ཚོ་ཞོགས་
པའི་སྐབས་སུ་ཧ་ཅང་ཐང་ཆད་འདུག་ལ། ཁ་ལོ་ར་ཌོའི་ཤར་ཕྱོགས་ཀྱི་བྱེ་ཐང་དུ་
ཡོད་པའི་ཁ་རེག་ཅེས་པའི་གྲོང་གསེབ་ནས་ཌིན་གྱིས་ཁ་ལོ་ལ་འཇུས་སོང་། ང་ཚོ་
ཧ་ལམ་མཚན་གང་ལ་ཡུ་ཋ་མངའ་སྡེའི་སི་ཋི་རོ་བྷེ་རེའི་ལ་ཆེན་གྱི་ངོས་ནས་གཟབ་
ནན་གྱིས་གོག་འགྲོས་བྱས་ཤིང་། དུས་ཚོད་མང་པོ་དེ་ལ་ཤོར་སོང་། ཁོང་ཚོ་གཉིད་
ཁུག་ཏུ་ཕྱིན་སོང་། ཌིན་གྱིས་སྨྱོ་འཚུབ་འཚུབ་ཀྱི་ངང་ནས་མེལ་ལེ་བརྒྱ་ཕྲག་མང་
པོའི་ཕ་རོལ་ཏུ་འཛམ་གླིང་གི་མཐོ་སྒང་གི་སྟེང་ན་འགྱིང་ཡོད་པའི་བྷར་ཐོད་ཅེས་
པའི་སྟོབས་ཆེན་གྱི་རྩིག་པ་དེ་ལ་ཁ་གཏད་སོང་ལ། དེར་སི་པན་རྒྱལ་ཁབ་ཀྱི་
ལྷོ་སྣེ་ན་ཡོད་པའི་ཧ་ལས་པའི་གྷིལ་བྷེ་རལ་ཋར་ཞེས་པའི་བྲག་རིའི་གླིང་དང་འདྲ་
བའི་སྒོ་ཆེན་ཞིག་སྤྲིན་པའི་ནང་བཀབ་འདུག ཁོང་གིས་བྷར་ཐོད་ཅེས་པའི་ལ་བོ་
ཆེ་དེ་འབུ་བསེ་བ་ཞིག་དང་མཚུངས་པར་བསྐྱུར་སོང་ལ། ཋི་ཧ་བ་ཆི་ཞེས་པའི་ལ་
ཡང་དེ་མཚུངས་རེད། རླངས་འཁོར་གྱི་མེ་བསད་ཅིང་། ཐུར་དུ་ལྡིང་ནས། མི་ཚང་
མ་བསྐྱུར་ཏེ་སོང་། ང་ཚོས་སླར་ཡང་ཌེན་ཝར་གྱི་ཚ་བ་ཆེ་བའི་ཐང་དེ་གཤམ་དུ་མ་
མཐོང་བ་དེ་སྲིད་དུ། རི་བོ་རྣམས་ཀྱིས་ཀྱང་ཇི་ལྟར་རེ་འདུན་བྱས་ཡོད་པ་དང་འདྲ་
བར་མདུན་བསྐྱོད་ཀྱི་འགྲོས་དེ་མཚམས་བཞག་མ་སོང་ལ། དེ་ནས་ཌིན་ནི་ཁྱིམ་ལ་
བསླེབས་པ་རེད།
མི་དེ་ཚོ་ལ་ཧ་ཅང་གི་ཅོལ་ཆུང་རང་བཞིན་གྱི་བློ་བདེ་པོ་ཞིག་དང་བཅས། ཁོང་
ཚོས་ཧྥེ་ཌར་རོལ་ལམ་དང་ལམ་ཁ་ ༢༧ པའི་ཟུར་དེ་ནས་ང་ཚོ་རླངས་འཁོར་ལས་
འབབ་བཅུག་པ་རེད། ང་ཚོའི་རྙིང་ཧྲུལ་དུ་གྱུར་བའི་འགྲུལ་སྒམ་དག་ནི་སླར་ཡང་
ལམ་ཟུར་དུ་བརྩིགས་ཡོད་ལ། ང་ཚོ་ནི་དེ་ལས་ཀྱང་རིང་བ་ཞིག་ལ་འགྲོ་དགོས་ཡོད།
འོན་ཀྱང་། གང་ལྟར་ཡང་ལམ་ཁ་ནི་མི་ཚེ་རེད།

ལེའུ་དྲུག་པ།

ད་ནི་ཌེན་ཝར་གྲོང་ཁྱེར་དུ་ང་ཚོ་ལ་བྱེད་དགོས་པའི་དོན་དག་མང་པོ་ཞིག་ཡོད་
ལ། དེ་ཚོ་ནི་ ༡༩༤༧ ལོའི་དོན་དག་དེ་དག་དང་བསྡུར་ན་ཆེས་གོ་རིམ་མ་འདྲ་བ་
ཞིག་རེད། ང་ཚོས་འཕྲལ་དུ་འགྲུལ་བཞུད་ལས་ཁུངས་ཀྱི་རླངས་འཁོར་ཞིག་ལེན་
ཐུབ་རྒྱུ་རེད་ལ། ཡང་ན་སྐྱིད་སྐྱིད་གཏོང་ཆེད་ཉིན་ཁ་ཤས་ལ་བསྡད་ནས་ཁོང་གི་ཕ་
འཚོལ་རྒྱུ་རེད།
ང་ཚོ་གཉིས་ཀ་ཧ་ཅང་ཐང་ཆད་ཡོད་ཅིང་བཙོག་པ་ཆགས་ཡོད། ཟ་ཁང་ཞིག་
གི་སྤྱོད་ཁང་ནང་དུ་ང་གཅིན་གཏོང་ས་ཞིག་ཏུ་ཡོད་ལ། ངས་ཌིན་ལག་པ་འཁྲུ་སར་
འགྲོ་བའི་ལམ་བཀག་འདུག དེ་ནས་ངས་གཅིན་པ་བཏང་མ་ཚར་གོང་ནས་ཕར་
ཕྱིན་ཏེ་གཅིན་པ་གཏོང་ས་གཞན་ཞིག་ནས་མུ་མཐུད་དེ་བཏང་བ་ཡིན་ལ། ཌིན་ལ།
“ཐབས་ཤེས་འདི་ལ་རོལ་དང་།" ལབ་པ་ཡིན།
“ཨོ་རེད། ཁོ་རེ།” ཁོས་གཞོང་པའི་ནང་དུ་ལག་པ་བཀྲུ་བཞིན་བཤད་སོང་། "དེ་
ནི་ཧ་ལས་པའི་ཐབས་ཤེས་ཡག་པོ་ཞིག་རེད། འོན་ཀྱང་ཁྱེད་ཀྱི་མཁལ་མ་ལ་ཧ་ཅང་
གནོད་ཀྱི་རེད། གང་ཡིན་ཟེར་ན། ཁྱེད་ནི་ད་ཆ་ལོ་ན་རྒས་བཞིན་ཡོད་ལ། འདི་ལྟར་
བྱེད་ཐེངས་རེ་རེར་མཐའ་མཇུག་ཏུ་ཁྱེད་རང་རྒས་པའི་སྐབས་ལ་ཡིད་མུག་པའི་ལོ་
ཟླ་དག་ཡོང་གི་རེད། ཁྱེད་རང་གླིང་གའི་ནང་དུ་སྡོད་པའི་སྐབས་ཀྱི་ཉི་མ་དེ་ཚོར་
ཆེས་ཡིད་མུག་པའི་མཁལ་མའི་སྡུག་བསྔལ་ཡོང་གི་རེད།”
དེས་ང་ལ་ཁོང་ཁྲོ་བསླངས་སོང༌། “སུ་རྒན་རྒོན་རེད། ང་ཁྱེད་རང་ལས་དེ་ཙམ་
གྱིས་རྒན་པ་མིན་ཡ།”
“ངས་དེ་ལབ་ཀྱི་མེད། ཁོ་རེ།”
"ཧང་།" ངས་བཤད་པ་ཡིན། "ཁྱེད་ཀྱིས་དུས་རྟག་ཏུ་ངའི་ལོ་ཚོད་ལ་བརྟེན་ནས་
འཕྱ་སྨོད་བྱེད་ཀྱི་འདུག ང་ནི་འཛན་ཕོ་དེ་ནང་བཞིན་གྱི་ལོ་རྒས་ཀྱི་འཛན་ཕོ་ཞིག་
མིན། ཁྱེད་ཀྱིས་ང་ལ་ངའི་མཁལ་མའི་སྐོར་ནས་ཉེན་བརྡ་གཏོང་དགོས་པ་མེད།" ང་
ཚོ་སླར་ཟ་ཁང་གི་རྐུབ་སྟེགས་སྟེང་ལོག་ཅིང་། སྐབས་དེར་ཟ་ཁང་ཞབས་ཞུ་མས་
གླང་ཤ་བསྲེགས་མ་ཚ་བོའི་སནད་ཝི་ཆི་བག་ལེབ་དེ་ཚོ་ཅོག་ཙེའི་སྟེང་བཞག དེ་
ནས་སྤྱིར་བཏང་བྱས་པ་ཡིན་ན། ཌིན་ནི་དེ་མ་ཐག་ཏུ་ཟས་ཀྱི་སྟེང་ལ་མཆོངས་འགྲོ་
གི་རེད། ངས་རང་གི་ཁོང་ཁྲོ་འགོག་ཆེད་འདི་ལྟར་ལབ་པ་ཡིན། "ད་ནི་ང་ལ་དེའི་
སྐོར་གང་ཡང་ཉན་འདོད་མེད།” དེ་ནས་གློ་བུར་དུ་ཌིན་གྱི་མིག་ལ་མིག་ཆུ་འཁོར་
སོང་ལ། ཡར་ལངས་ནས་རང་གི་ཟས་དེ་རླངས་པ་འཁོལ་ལེར་དེ་མུར་བཞག་ཅིང་།
ཟ་ཁང་གི་ཕྱི་ལོགས་ལ་ཕྱིན་སོང་། ཁོང་སླར་མི་ཡོང་བར་དུས་གཏན་དུ་ཅིག་ལ་
འཁྱམས་ཕྱིན་པ་ཡིན་ནམ་སྙམ་བྱུང༌། ངས་ཡ་མ་བྱས། ང་ཁོང་ཁྲོ་ལངས་ཡོད་ཅིང་།
ང་སྐད་ཅིག་གི་རིང་ལ་ཁོང་ཁྲོ་ལངས་པ་དེ་ཌིན་གྱི་སྟེང་ལ་བསྐོར་བ་རེད། འོན་ཀྱང་
ཁ་ལག་དེ་ལྟར་ལུས་པ་དེས་ང་སེམས་སྐྱོ་རུ་བཅུག་པ་འདི་འདྲ་ལོ་མང་པོའི་རིང་ལ་
ཡོང་མ་མྱོང་། ....ས་དེ་མ་ལབ་ན་འགྲིག་ཡོད། ... ཁོ་ནི་ཁ་ལག་ལ་སྨྱོ་འགྲོ་གི་རེད། ...
ཁོས་ཁ་ལག་འདི་ལྟར་བསྐྱུར་ཏེ་ཁྱོན་ནས་ཐོན་མ་མྱོང་། ... དམྱལ་བ། གང་ལྟར་ཡང་
འདི་ནི་ཁོས་རང་མདོག་བསྟན་པ་ཞིག་རེད།
ཌིན་ཟ་ཁང་གི་ཕྱི་ལོགས་ནས་སྐར་མ་ལྔ་ཏག་ཏག་ལ་ལངས་བསྡད་སོང་ལ་དེ་
ནས་ནང་དུ་ལོག་ནས་མར་བསྡད་སོང་།
"དེ་ནས་” ངས་ལབ་པ་ཡིན། “ཁྱེད་ཀྱིས་ཕྱི་ལོགས་དེར་ག་རེ་བྱས་བསྡད་པ་ཡིན།
ཁུ་ཚུར་དམ་པོར་བསྡམས་པ་ཡིན་ནམ། ང་ལ་དམོད་མོ་བགྲངས་ནས་ངའི་མཁལ་
མའི་སྐོར་ནས་དགོད་གཏམ་གསར་པ་ཞིག་ལ་བསམ་བློ་བཏང་བ་ཡིན་ནམ།"
ཌིན་གྱིས་ཁ་བཙུམས་ནས་མགོ་བོ་གཡུགས་སོང་། "མིན། ཁོ་རེ། མིན། ཁྱེད་
རང་རྦད་དེ་གོ་ནོར་ཐེབས་སོང་། གལ་སྲིད་ཁྱེད་ཀྱིས་ཤེས་འདོད་ཡོད་ན། རེད་ ...‧
“ལབ་ཤོག་ ང་ལ་ལབ་ཤོག” ངས་འདི་ཙམ་ཞིག་བཤད་པ་ཡིན་ལ། ངས་ཁ་ལག་
ལས་ཡར་ཁྱོན་ནས་བལྟས་མེད། ངས་ནི་རང་ཉིད་གཅན་གཟན་གཏུམ་པོ་འདྲ་བོ་
ཞིག་ཏུ་ཚོར་བྱུང་།
"ང་ངུ་གིན་བསྡད་པ་ཡིན།" ཌིན་གྱིས་བཤད།
"ཧང་། དམྱལ་བ། ཁྱེད་གཏན་ནས་ངུས་མ་མྱོང་།"
“ཁྱེད་ཀྱིས་དེ་ལབ་ཀྱི་ཡོད་དམ། ཁྱོད་ཀྱིས་ཅིའི་ཕྱིར་ང་ངུ་གི་མ་རེད་བསམས་
པ་རེད།"
“ཁྱེད་ཀྱིས་ངུ་དགོས་པའི་ཚོད་ཅིག་མྱངས་ཡོད་པ་མ་རེད།" ངས་བཤད་པའི་
དོན་དག་དེ་ཚོ་རེ་རེ་ནི་རང་གྲི་རང་ལ་བརྒྱབ་པ་ཞིག་རེད། ངས་རང་གི་སྤུན་ཟླ་ལ་
མ་དགའ་བའི་རིགས་གསང་བའི་ངང་ནས་ཉར་ཡོད་ཚད་ཕྱི་ལོགས་ལ་ཐོན་ཡོང་གི་
འདུག་སྟེ། ང་ནི་ཇི་འདྲའི་མི་ངན་ཞིག་རེད། ང་རང་རང་གི་སེམས་ཁམས་མ་དག་
པའི་གཏིང་རིམ་ནས་རྙེད་པའི་ང་ནི་ཇི་འདྲའི་སྐྱུག་མེར་ལང་བ་ཞིག་རེད།ཡིན།”
ཌིན་གྱིས་མགོ་བོ་གཡུག་བཞིན་འདུག "མིན། ཁོ་རེ། ང་ངུས་ནས་བསྡད་པ་
“མུ་མཐུད་དང་། ཁྱེད་རང་ཧ་ཅང་ཁོང་ཁྲོ་ལངས་ཙང་ཐོན་དགོས་འཁེལ་ཡོད་
པ་ཐག་ཆོད་ཡིན།"
"སལ། ང་ལ་ཡིད་ཆེས་བྱོས་དང་། གལ་སྲིད་ཁྱེད་རང་ངའི་སྐོར་གྱི་དོན་དག་
གང་ཡང་རུང་བ་ཞིག་ལ་ཡིད་ཆེས་ཡོད་ན། དངོས་གནས་ང་ལ་ཡིད་ཆེས་བྱོས་དང་།"
ཁོང་གིས་ང་ལ་བདེན་པ་བཤད་ཀྱིན་ཡོད་པ་ངས་ཤེས་མོད། འོན་ཀྱང་བདེན་པ་
བཤད་ནས་སུན་ན་མི་འདོད། ངས་ཁོང་ལ་ཡར་བལྟས་དུས་ངའི་ཡིད་མུག་པའི་གྲོད་
པའི་ནང་རྒྱུ་མ་སེར་ག་ཅན་དེ་ཚོ་གཅུས་ལོག་བརྒྱབ་པ་ལ་བརྟེན་ནས་ང་ནི་འཐོམས་
མེར་ཡོད་པ་རེད་བསམས་བྱུང་། དེ་ནས་ངས་ང་ནོར་ཡོད་པ་ཤེས་བྱུང་།
"ཧང་། ཁོ་རེ། ཌིན། དགོངས་པ་མ་ཚོམས། ངས་ཁྱེད་ལ་འདི་འདྲའི་རྣམ་འགྱུར་
ཁྱོན་ནས་བསྟན་མ་མྱོང་། ཨོ་རེད། ད་ཁྱོད་ཀྱིས་ང་ཤེས་པ་རེད། ཁྱེད་ཀྱིས་ཤེས་གསལ་
ལྟར། ང་ལ་ནི་མི་སུ་དང་ཡང་ཐག་ཉེ་བའི་འབྲེལ་བ་ཞིག་མེད་པ་དེ་ཁྱོད་ཀྱིས་ཤེས་
ཀྱི་ཡོད། གནས་སྟངས་འདི་འདྲ་བའི་སྐབས་སུ་ངས་ཅི་ཞིག་བྱེད་དགོས་པ་ཤེས་ཀྱི་
མི་འདུག ངས་དོན་དག་རྣམས་སྐྱག་པ་བཞིན་ལག་ཏུ་བཟུང་ཞིང་དེ་ནས་གང་
དུ་འཇོག་དགོས་པ་ཤེས་ཀྱི་མི་འདུག ད་དེ་བརྗེད་རོགས་གནང་།” ལྷ་ཡི་ཁྲམ་པ་
དང་འདྲ་བ་དེས་ཟ་མགོ་ཚུགས་སོང་། “དེ་ངའི་ནོར་འཁྲུལ་མ་རེད་ཡ། དེ་ངའི་ནོར་
འཁྲུལ་མ་རེད།" ངས་ཁོ་ལ་ལབ་པ་ཡིན། "ཞེན་པ་ལོག་པའི་འཇིག་རྟེན་འདི་ན་ངའི་
ནོར་འཁྲུལ་ཞིག་མེད། ཁྱེད་ཀྱིས་ཤེས་ཀྱི་མི་འདུག་གམ། ངས་དེ་ལྟར་བྱེད་མི་འདོད་
ལ། བྱེད་ན་རུང་གི་མ་རེད། ཡོང་གི་མ་རེད།"
“ལགས་སོ།། ཁོ་རེ། ལགས་སོ།། ཡིན་ན་ཡང་ང་ལ་མཉན་ནས་ཡིད་ཆེས་བྱེད་
རོགས།"
"ངས་ཁྱེད་ལ་ཡིད་ཆེས་བྱེད་ཀྱི་ཡོད། ངས་བྱེད་ཀྱི་ཡོད།" འདི་ནི་ཕྱི་དྲོ་དེའི་སྒྲུང་
སེམས་སྐྱོ་བ་དེ་རེད། མཚན་མོ་དེ་ལ་ཌིན་དང་ངེད་གཉིས་ཨོག་ལ་ཧོ་མ་ནས་ཡིན་
པའི་ཁྱིམ་ཚང་ཞིག་ལ་སྡོད་དུ་ཕྱིན་པའི་སྐབས་ལ་ཧ་ལས་པའི་རྙོག་འཛིང་སྣ་ཚོགས་
པ་ཞིག་མངོན་ཡོང་སོང་།
ཁོང་ཚོ་ནི་བདུན་ཕྲག་གཉིས་ཀྱི་གོང་ལ་ང་ཌེན་ཝར་གྲོང་ཁྱེར་དུ་ཁེར་འདུག་
བྱས་སྐབས་ཀྱི་ངའི་ཁྱིམ་མཚེས་རེད། ཨ་མ་ནི་ཇིན་གྱི་དོར་མ་གོན་པའི་བུད་མེད་
བཟང་པོ་ཞིག་ཡིན་ལ། མོས་རང་གི་བྱིས་པ་རྣམས་གསོ་སྐྱོང་བྱེད་ཆེད་དགུན་གྱི་
རིང་ལ་རི་མགོར་རྡོ་སོལ་གྱི་ཟོང་འཁོར་བསྐོར་གྱི་ཡོད་པ་རེད། བྱིས་པ་བསྡོམས་
པས་བཞི་འདུག མོའི་ཁྱོ་གས་ལོ་མང་པོའི་གོང་དུ་མོ་བསྐྱུར་འདུག་ལ། མ་བསྐྱུར་
གོང་དུ་ཁོང་ཚོ་ཨ་མེ་རི་ཀའི་ཡུལ་དུ་འདྲུད་འཁོར་ཞིག་གི་ནང་ནས་འགྲུལ་བཞུད་
བྱས་འདུག ཁོང་ས་ཐག་རིང་ཨིན་ཌི་ཡ་ན་མངའ་སྡེ་ནས་ཨེལ་ཨེ་བར་དུ་འདྲུད་
འཁོར་དེའི་ནང་ནས་བསྐོར་བསྐྱོད་བྱས་པ་རེད། དེ་ནས་ལམ་གྱི་བཞི་མདོའི་ཆང་
ཁང་རྣམས་སུ་གཟའ་ཉི་མའི་ཕྱི་དྲོར་ཆང་གིས་ཧ་ཅང་བཟི་བ་དང་། མཚན་ལ་གྷི་
ཋར་རོལ་དབྱངས་བཏང་ནས་གད་མོ་བགད་པ་ལ་སོགས་པའི་དུས་ཚོད་སྐྱིད་པོ་
མང་པོ་བཏང་བའི་རྗེས་སུ། གླེན་རྒན་དེ་གློ་བུར་དུ་མུན་ནག་གི་ཞིང་ཁའི་ཁྲོད་དུ་
ཕར་ཕྱིན་པ་དང་། དེ་ནས་གཏན་དུ་ཕྱིར་ལོག་མ་ཡོང་བ་རེད། མོའི་བྱིས་པ་རྣམས་
ནི་ཧ་ཅང་བཟང་པོ་རེད། རྒན་ཤོས་དེ་ནི་བུ་ཞིག་ཡིན་པ་དང་། དབྱར་ཐོག་དེར་
ཁྱིམ་དུ་མི་འདུག་མོད། ཡིན་ན་ཡང་རི་བོའི་ངོགས་སུ་སྒར་བཏབ་པ་ཞིག་ཏུ་ཡོད་པ་
རེད། དེའི་འོག་མ་ནི་ཡིད་དུ་འོང་བའི་ལོ་ན་བཅུ་གསུམ་ཅན་གྱི་བུ་མོ་ཞིག་རེད་ལ།
མོས་སྙན་ངག་འབྲི་ཞིང་། ཞིང་ཁ་ནས་མེ་ཏོག་འཐུ། ཆེར་བསྐྱེད་ནས་གློག་བརྙན་
འཁྲབ་ཡུལ་ཧོ་ལི་ཝུད་ཅེས་པ་རུ་འཁྲབ་སྟོན་པ་ཞིག་བྱེད་འདོད་པ་རེད། མིང་ལ་
ཇ་ནེད་ཟེར། དེ་ནས་ཆུང་ཆུང་རྣམས་རེད། ཇིམ་མི་ཆུང་ཆུང་ནི་མཚན་མོར་མེ་
བཏང་བའི་མཐའ་སྐོར་དུ་བསྡད་ཅིང་། ཁོང་གིས་ “ཞོ་ཁོག་བརྔས་མ་"ཕྱེད་ཀ་ཙམ་
ཡང་བསྲེགས་མ་ཟིན་གོང་ནས་དགོས་ཞེས་ངུ་སྐད་རྒྱག ལུ་སིལ་ཆུང་ཆུང་གིས་
ནི་འབུ་སྲིན་གསོ་ཉར་བྱས་ཡོད་ཅིང་། དེ་དག་ནི་ས་འབུ་དང་། སྦྲང་རྩིའི་རྩངས་པ།
འབུ་བསེ་བའི་རིགས། དེ་ནས་ས་ལ་ནུར་ཚད་ཉར་ནས་དེ་དག་ལ་མིང་རེ་བཏགས་
ནས་སྡོད་གནས་གོ་སྒྲིག་བྱེད། ཁོང་ཚོ་ལ་ཁྱི་བཞི་འདུག ཁོང་ཚོ་རང་གི་སྤྲང་ཧྲུལ་
དང་སྤྲོ་སྣང་ལྡན་པའི་མི་ཚེ་དེ་གཞིས་ཆགས་གསར་པའི་ལམ་ཕྲན་གྱི་སྟེང་ན་རོལ་
བཞིན་ཡོད་པ་དང་། ཁྱིམ་མཚེས་ཚོའི་ཅུང་བཀུར་འོས་པའི་ཡ་རབས་བཟང་སྤྱོད་ཀྱི་
ལྟ་སྟངས་དེའི་དམའ་འབེབས་ཕོག་ཡུལ་དུ་གྱུར་འདུག དེའི་རྒྱུ་མཚན་ནི། བུད་མེད་
ཉམ་ཐག་འདིའི་ཁྱོ་གས་མོ་བསྐྱུར་བ་དང་། ཁོང་ཚོས་ར་སྐོར་ནང་དུ་གད་སྙིགས་
སྤུངས་པས་རེད། མཚན་མོའི་སྐབས་སུ་ཌེན་ཝར་གྲོང་ཁྱེར་གྱི་གློག་འོད་ཚང་མ་
ནི་གཤམ་འོག་གི་ཐང་ན་ཡོད་པའི་ཆེས་ཆེ་བའི་འཁོར་ལོ་ཞིག་དང་འདྲ་བར་འཁོད་
འདུག ཁང་པ་ལ་ཆ་བཞག་ན། རི་བོ་རྣམས་ཀྱིས་རི་འདབས་འཇོག་བཞིན་ཐང་ལ་
ནུར་ནས་ཡོང་བ་དང་འདྲ་བའི་ནུབ་ཕྱོགས་ཀྱི་ཆ་དེ་ལ་གཏོགས་ཤིང་། བསྐལ་པ་ཡ་
ཐོག་གི་སྐབས་ལ་རྒྱ་མཚོ་དང་འདྲ་བའི་མི་སི་སི་ཕི་གཙང་པོ་ནས་མཆེད་ཡོང་བའི་
རྦ་རླབས་སྙི་མོ་དག་ནི། མཚོ་གླིང་གི་རི་སྒང་རྣམས་ཏེ་ཨི་ཝན་སི་མཚོ་གླིང་དང་། ཕ་
ཨིག་ཁ་མཚོ་གླིང་། དེ་ནས་ལོང་སི་མཚོ་གླིང་ལྟ་བུ་རྣམས་ལ་དེ་འདྲའི་གོར་གོར་ཞིག་
དང་ཆེས་གྲ་འགྲིག་པའི་སྟེགས་བུ་ཞིག་བཟོ་ཆེད་མཆེད་ཡོང་བ་རེད། ཌིན་དེར་ཕྱིན་
སོང་ལ། ཁོང་ནི་ཁོང་ཚོ་དང་། དམིགས་བསལ་གྱིས་ཇ་ནེད་མཐོང་བ་ལ་བརྟེན་ནས་
རྔུལ་ནག་ཐོན་ཅིང་དགའ་སྤྲོས་མྱོས་འདུག འོན་ཀྱང་ངས་ཁོང་ལ་མོ་ལ་ལག་པས་
མ་ཐུག་ཅེས་ཉེན་བརྡ་བཏང་བ་ཡིན་ལ། ཧ་ལམ་གཏོང་དགོས་འཁེལ་གྱི་མེད་པ་འདྲ།
བུད་མེད་ནི་ཕོ་ཁྱོ་གའི་བུད་མེད་ཅིག་རེད། མོས་དེ་མ་ཐག་ཏུ་ཌིན་སྣང་བར་འགྲོ་
སོང་། འོན་ཀྱང་མོ་ནི་ངོ་ཚ་སྨིན་པོ་རེད་ལ་ཁོ་ཡང་ངོ་ཚ་སྨིན་པོ་རེད་འདུག མོས་
བཤད་རྒྱུ་ལ། ཌིན་གྱིས་ཕྱིན་ཚར་བའི་མོའི་ཁྱོ་ག་དེ་དྲན་བཅུག་སོང་ཟེར། ཁོང་
འདྲ་བོ་ཞིག་རེད། ཨོ། ངས་བཤད་ཡ། ཁོ་ནི་སྨྱོན་པ་ཞིག་ཡིན།”
མཇུག་འབྲས་ནི་གད་སྙིགས་སྤུངས་པའི་སྡོད་ཁང་དེར་སྐད་ཅོར་དང་བཅས་
སྦི་རག་འཐུང་བ་དང་། ཁ་ཟས་ཟ་ཞོར་ཀི་ཅོ་སྒྲོག་པ། ས་སྲུང་ཁེར་རྐྱང་བ་ཞེས་པའི་
རླུང་འཕྲིན་གཏོང་བ་བཅས་རེད། རྙོག་ཟིང་ནི་ཕྱེ་མ་ལེབ་ཀྱི་སྤྲིན་ཕུང་ཞིག་དང་འདྲ་
བར་བསླངས་སོང་སྟེ། མི་ཚང་མས་ཧྥ་རན་ཁི་ཞེས་འབོད་པའི་བུད་མེད་འདིས་རང་
གིས་ལོ་མང་པོའི་རིང་ལ་ཉོ་རྒྱུ་ཡིན་ཞེས་ལབ་ལབ་ནས་མཐར་རླངས་འཁོར་རྙིང་
གོག་ཅིག་ཉོ་ལ་ཉེ་བ་དང་། དེའི་ཆེད་དུ་ཉེ་ཆར་སྒོར་མོ་འགའ་ཞིག་གློ་བུར་དུ་ཐོབ་
འདུག དེ་མ་ཐག་ཌིན་གྱིས་རླངས་འཁོར་འདེམས་རྒྱུ་དང་རླངས་འཁོར་གྱི་གོང་ཚད་
ལ་བལྟ་རྒྱུའི་འགན་ཁུར་བླངས་སོང་ལ། དེའི་རྒྱུ་མཚན་ནི་ཁོང་གིས་རླངས་འཁོར་དེ་
བེད་སྤྱོད་གཏོང་འདོད་བྱུང་བ་བཤད་མ་དགོས་པ་རེད། དེ་ཡང་སྔོན་ལྟར་ཁོང་གིས་
ཕྱི་དྲོའི་ཆ་ལ་མཐོ་སློབ་ཀྱི་བུ་མོ་རྣམས་སློབ་གྲྭ་གྲོལ་ནས་ཡོང་བ་དག་བླངས་ནས་རི་
མགོར་འཁྱེར་འདོད་པ་རེད། ཉེས་མེད་ཉམ་ཆུང་ཧྥ་རན་ཁི་ནི་དོན་གང་ལ་ཡང་
མོས་མཐུན་བྱེད་ཆོག་ཆོག་ཅིག་འདུག འོན་ཀྱང་། ཁོང་ཚོ་རླངས་འཁོར་བཙོང་ས་
ལ་བསླེབས་དུས་མོ་རང་རང་གི་སྒོར་མོ་དང་ཁ་འབྲལ་འདོད་མེད་པ་དང་། རླངས་
འཁོར་བཙོང་མཁན་གྱི་མདུན་དེར་ལངས་ནས་བསྡད་སོང་། ཌིན་ནི་ཨ་ལ་མེ་ཌ་
ལམ་ཆེན་གྱི་སྟེང་དུ་ཐལ་བའི་ཁྲོད་དུ་མར་བསྡད་ནས་རང་གི་ཁུ་ཚུར་གྱིས་དཔྲལ་བ་
ལ་གཞུས་སོང་། "སྒོར་མོ་བརྒྱ་ལ་འདི་ལས་ཡག་ཅིག་རག་གི་མ་རེད་ཡ།" ཁོང་གིས་
མོ་དང་ལྷན་དུ་སླར་སྐད་ཆ་བཤད་ཀྱི་མིན་ཞེས་མནའ་བོར་བ་དང་། རང་གི་གདོང་
མདོག་དམར་སྨུག་ཏུ་མ་གྱུར་གྱི་བར་དུ་དམོད་མོ་བགྲངས་སོང་ལ། ཇི་ལྟར་ཡང་
ཁོང་ནི་རླངས་འཁོར་གྱི་ནང་ལ་མཆོངས་ནས་དེ་བསྐོར་ཏེ་འགྲོ་གྲབས་བྱེད་པའི་ཚད་
ན་འདུག "ཨོ། ཨོག་ལ་ཧོ་མའི་གླེན་པ། གླེན་མ། གླེན་པ་འདི་ཚོ། འདི་ཚོ་ལ་འགྱུར་
བ་ཁྱོན་ནས་འགྲོ་གི་མ་རེད། ཇི་འདྲའི་ཁྱོན་ཡོངས་ནས་སམ་ཡིད་ཆེས་དཀའ་བའི་
ཚོད་ཀྱི་གླེན་པ་ཞིག་རེད། ཐག་གཅོད་བྱེད་པའི་དུས་ཚོད་ལ་བསླེབས་དུས། གྲིབ་
སྐྱོན་ཅན། སྐྲག་ཤོར། རླུང་ནད་ཅན་འདི། ཁོང་ཚོར་རང་གིས་གང་ཞིག་འདོད་པ་
དེས་འཇིགས་དངངས་སྤྲོད་པ་དེ་ལས་ལྷག་ཅིག་ཅི་གང་གིས་ཀྱང་མི་སྟེར། དེ་ནི་
སླར་ཡང་ ངའི་ཕ་རེད། ངའི་ཕ་རེད། ངའི་ཕ་རེད་ཡ།”
ཌིན་ནི་མཚན་མོ་དེར་ཧ་ཅང་དགའ་འདུག གང་ཡིན་ཟེར་ན། ཁོང་གི་ཚ་བོ་
སམ་བྷ་ར་ཌི་ཆང་ཁང་ཞིག་ཏུ་ང་ཚོ་ལ་ཐུག་གི་ཡོད་པ་རེད། ཁོང་གིས་ Tདབྱིབས་
ཀྱི་སྟོད་ཐུང་གཙང་མ་ཞིག་གོན་འདུག་ལ་འཛུམ་གྱིས་ཁེངས་འདུག “ད་ཉོན་དང་།
སལ། ཁྱེད་ལ་སམ་གྱི་སྐོར་བཤད་དགོས་ཡོད། ཁོང་ངའི་ཚ་བོ་རེད།"
"གང་ལྟར་ཡང་། ཁྱེད་ཀྱིས་རང་གི་ཕ་བཙལ་བ་ཡིན་ནམ།"
‘དེ་རིང་ཕྱི་དྲོར། ཁོ་རེ། ང་ཇིག་སི་ཡི་རང་འདེམས་ཟ་ཁང་ལ་མར་ཕྱིན་པ་ཡིན།
དེར་སྔོན་ཆད་ཁོང་གིས་དངོས་གནས་མགོ་འཐོམས་བཞིན་ཆང་ཟོ་ནས་སྦི་རག་
ལྡུག་ཏུ་འགྲོ་ཞིང་། དེའི་སྦྱིན་བདག་གིས་གཤེ་གཤེ་ཚ་ཐག་ཆོད་ཕོག་ནས། གོམ་པ་
འཁྱོར་བཞིན་ཕྱི་ལ་འགྲོ་གི་རེད། ཁོང་དེ་ན་མི་འདུག དེ་ནས་ང་ཝིནད་ཛར་ཟ་ཁང་
གི་འཁྲིས་ན་ཡོད་པའི་སྐྲ་བཞར་ཁང་ལ་ཕྱིན་པ་ཡིན། མི་འདུག དེར་མི་འདུག རྒད་
པོ་ཞིག་གིས་ང་ལ་བཤད་དོན་ལ། ཁོང་གིས་མེ་འཁོར་ལྕགས་ལམ་བདག་གཉེར་ལས་
ཀ་བ་རྣམས་ཀྱི་མ་བྱན་སྤྱིལ་ཁང་ཞིག་ཏུ་ལས་ཀ་བྱེད་ཀྱི་ཡོད་པ་རེད། ཨ་མ་མ། དེ་
ལ་བསམ་བློ་ཐོངས་དང་། ཡང་ན། ནེའུ ཨིང་ལནད་མངའ་སྡེར་བྷོ་སི་ཁཱོན་དང་མེན་
ཞེས་པའི་ལྕགས་ལམ་བཟོ་གྲྭར་ཅིག་བྱེད་ཀྱི་ཡོད་པ་རེད་ཟེར། ཡིན་ན་ཡང༌། ང་ཁོང་
ལ་ཡིད་ཆེས་མེད། ཁོང་ཚོས་སྒོར་མོ་སྐར་མ་ལྔ་ཡི་དོན་དུ་ཚད་ལས་འདས་པའི་རྫུན་
སྒྲུང་བཟོ་གི་རེད། ད་འདི་ལ་ཉོན་དང་། ང་བྱིས་པ་ཡིན་དུས་ང་ལ་བློ་ཐག་ཉེ་བའི་
ཚ་བོ་སམ་ བྷ་ར་ཌི་དཔའ་བོ་ངོ་མ་ཞིག་ཡིན། ཁོང་གིས་རི་གསེང་ནས་ཨ་རག་ནག་
ཚོང་བྱས་མྱོང་བ་རེད། ཐེངས་གཅིག་ཁོང་དང་རང་གི་སྤུན་གཉིས་ཀྱིས་ཁུ་ཚུར་
གྱིས་འཛིང་རེས་ཧ་ལས་པ་ཞིག་བྱས་པ་དེ་ནི་ར་སྐོར་གྱི་ནང་དུ་ཆུ་ཚོད་གཉིས་རིང་
འགོར་བ་དང་། བུད་མེད་རྣམས་ནི་སྐད་ཅོར་ཤོར་ཞིང་འཇིགས་དངངས་སྐྱེས་པ་
རེད། ང་ཚོ་མཉམ་དུ་ཉལ་གྱིན་ཡོད། ངའི་ཁྱིམ་མི་རྣམས་ཀྱི་ཁྲོད་ནས་ང་ལ་ཤ་ཚ་
བའི་སེམས་ཁུར་བྱེད་མཁན་དེ་རེད། དེ་ནས། དོ་དགོང་སླར་ཡང་ལོ་ངོ་བདུན་གྱི་
ནང་ཐེངས་དང་པོར་ང་ཁོང་ལ་ཐུག་ཏུ་འགྲོ་གི་ཡོད། ཁོང་མི་སུ་རི་མངའ་སྡེ་ནས་
ཚུར་ལོག་ཙམ་རེད།”
"ཁྱེད་ཀྱིས་ཅི་ཞིག་སྒྲུབ་འདོད་ཀྱི་ཡོད།"
“སྒྲུབ་འདོད་པ་མིན། ཁོ་རེ། ངས་རང་གི་ཁྱིམ་ཚང་ལ་ཅི་ཞིག་འབྱུང་བཞིན་ཡོད་
པ་དེ་ཤེས་ན་འདོད་པ་ཙམ་ཞིག་ཡིན། ང་ལ་ཁྱིམ་ཚང་ཞིག་ཡོད་པ་རེད། དེ་ལ་སོམས་
དང་། སལ། དེ་ལས་ཀྱང་དམིགས་བསལ་ཞིག་ནི། ངས་བརྗེད་པར་གྱུར་བའི་བྱིས་
དུས་ཀྱི་དོན་རྣམས་ཁོང་གིས་ང་ལ་བཤད་དུ་འཇུག་ན་འདོད། ངས་དྲན་ན་འདོད།
དྲན་ན་འདོད།"
ངས་ཌིན་ནི་དེ་འདྲའི་སྤྲོ་སྣང་དང་དགའ་བ་སྐྱེས་པ་མཐོང་མ་
མྱོང་། ང་ཚོས་ཆང་ཁང་དུ་ཁོང་གི་ཚ་བོ་ལ་སྒུག་ནས་བསྡད་པའི་རིང་དེར་ཁོང་གིས་
གྲོང་ཁྱེར་ནང་གི་ལོ་ཆུང་རྐྱལ་སྟོང་མགོ་སྟོང་མང་པོ་ཞིག་ལ་སྐད་ཆ་བཤད་སོང་ལ།
ཤོག་ཁག་གསར་པ་དང་གནས་ཚུལ་གསར་པ་ལ་བརྟག་དཔྱད་བྱས་སོང་། དེ་ནས་
མེ་རི་ལུ་ཉེ་ཆར་ཌེན་ཝར་གྲོང་ཁྱེར་ལ་བསླེབས་ཡོད་སྟབས་ཁོང་གིས་དེའི་སྐོར་ལ་
འདྲི་རྩད་བྱས་སོང་། “སལ། ང་ལོ་ཆུང་བའི་སྐབས་ལ། ངས་ཞིང་པའི་གླང་ཤ་ཚལ་ཁུ་
ཞིག་ཉོ་རྒྱུའི་དོན་དུ། གསར་ཤོག་ཚོང་སྟེགས་ལས་དངུལ་བསིལ་མ་རྣམས་རྐུ་ཕྱིར་
ང་ཟུར་འདི་ལ་ཡོང་གི་ཡོད་ལ། དེ་དུས་ཕ་གིའི་རྩུབ་མདོག་ཅན་གྱི་སྟག་རྒོད་ཅིག་ཕ་
གིར་ལངས་ཡོད་པ་དེ་ནི་སེམས་ན་དམར་གསོད་ཁྲག་སྦྱོར་མ་གཏོགས་ཅི་ཡང་མེད་
མཁན་ཞིག་ཡིན། ཁོང་དང་གཅིག་རྗེས་གཉིས་མཐུད་ཀྱིས་འཇིགས་ཡེར་བའི་འཁྲུག་
འཛིང་ཤོར་བ་རེད་ལ། ད་དུང་ཡང་ངས་ཁོང་གི་རྨ་ཤུལ་རྣམས་དྲན་གྱི་འདུག ལོ་
མང་པོ་མང་པོ་ནས་ད་བར་དུ་ཁོང་ཟུར་དེ་རུ་ལངས་ལངས་ལ་བསྡད་པ་དེས་གཞི་
ནས་ཇེ་སྙོམ་ལ་བཏང་འདུག་ལ། བཙན་གྱིས་དམ་ལ་བཏགས་འདུག ད་ཆ་ཁོང་ནི་
མཐའ་གཅིག་ཏུ་བློ་ལ་འབབ་ཅིང་། མི་ཚང་མ་དང་ལྷན་དུ་བཟོད་པ་སྒོམ་ཞིང་།
གང་ཡིན་དང་དུ་ལེན་མཁན་ཞིག་ཆགས་ཡོད་པ་རེད། ཁོང་ནི་ཟུར་དེ་ཡི་ཅ་དངོས་
འདྲ་བོ་ཞིག་ཆགས་འདུག ཁྱེད་ཀྱིས་དོན་དག་ཅི་ཞིག་བྱུང་བ་དེ་ཤེས་སོང་ངམ།"
དེ་ནས་སམ་བསླེབས་བྱུང་ལ། སྐམ་གྱོང་། སྐྲ་སིལ་ལུར་ཡོད་པ། ལོ་ན་སུམ་ཅུ་
སོ་ལྔའི་ཚོད་ཅན། ལས་ཀ་བའི་ལག་པ་འཇུར་མདུད་ཅན་ཞིག་རེད། ཌིན་གྱིས་གུས་
ཞབས་དང་བཅས་ཁོང་གི་མདུན་དེར་ལངས་བྱུང་། "མིན།” སམ་བྷ་ར་ཌི་ཡིས་
བཤད། “ངས་ད་ཆང་འཐུང་གི་མེད།"
“ལྟོས་དང་། ད་ལྟོས་དང་།” ཌིན་གྱིས་ངའི་རྣ་ལམ་དུ་ཤུབ་བཤད་བྱས། “ད་ནི་
ཁོང་གིས་ཆང་འཐུང་གི་མི་འདུག སྔོན་ཆད་ཁོང་ནི་གྲོང་པའི་ནང་གི་ཨ་རག་གི་
རྒྱལ་པོ་ཆེ་ཤོས་དེ་ཡིན་པ་རེད། ད་ནི་ཁོང་ཆོས་ལ་ཞུགས་ཡོད་པ་རེད། ཁོང་གིས་ང་
ལ་ཁ་པར་བརྒྱུད་ནས་ལབ་བྱུང་། ཁོང་ལ་རོལ་དང་། མི་འདིའི་འགྱུར་བ་ལ་རོལ་
དང་། ངའི་དཔའ་བོ་ནི་ཧ་ཅང་ཁྱད་མཚར་ཆགས་འདུག" སམ་བྷ་ར་ཌི་ནི་ཁོང་གི་
ན་གཞོན་ཚ་བོ་དེ་ལ་དོགས་པ་སྐྱེས་འདུག ཁོང་གིས་ང་ཚོ་རང་གི་ལྡིར་སྒྲ་ཅན་གྱི་
རླངས་འཁོར་སྒོ་གཉིས་མ་རྙིང་པ་དེའི་ནང་དུ་བསྐོར་བ་ཞིག་རྒྱག་ཏུ་འཁྲིད་སོང་།
དེ་འཕྲལ་ཁོང་གིས་ཌིན་གྱི་སྐོར་ལ་རང་གི་ལངས་ཕྱོགས་གང་ཡིན་པ་དེ་གསལ་
པོར་བཟོས་སོང་།
"ད་ ཌིན་ ལྟོས་དང་། ད་ནི་ང་ ཁྱེད་དང་ཁྱེད་ཀྱིས་ང་ལ་བཤད་རྩིས་བྱེད་ཀྱི་ཡོད་
པའི་དོན་དག་དེ་ཚོར་ཡིད་ཆེས་གང་ཡང་མེད། ང་དོ་དགོང་ཁྱེད་ལ་ཐུག་ཏུ་ཡོང་བའི་
རྒྱུ་མཚན་ནི། ཁྱིམ་ཚང་གི་ཆེད་དུ་ཤོག་གུ་གཅིག་ལ་ཁྱེད་ཀྱིས་མིང་རྟགས་རྒྱག་
དགོས་ཀྱི་འདུག ད་ཆ་ཁྱེད་ཀྱི་ཕ་དེ་ང་ཚོའི་ཁོངས་སུ་བརྩི་གི་མི་འདུག་ལ། ང་ཚོས་
མཐའ་གཅིག་ཏུ་ཁོང་དང་འབྲེལ་བ་གང་ཡང་འཛིན་འདོད་མེད། ངས་འདི་བཤད་
པ་ལ་དགོངས་པ་མ་ཚོམས། ད་ནས་བཟུང་ཁྱེད་ལ་ཡང་དེ་ལྟར་ཡིན།” ངས་ཌིན་ལ་
བལྟས་པ་ཡིན། ཁོང་གིས་གདོང་སྨད་ཅིང་ཇེ་ནག་ལ་གྱུར་འདུག
“ཨོ་རེད། ཨོ་རེད།” ཁོང་གིས་བཤད། ཚ་བོ་དེས་མུ་མཐུད་ནས་ང་ཚོ་རླངས་
འཁོར་ནས་འཁྲིད། དེ་བཞིན་ང་ཚོ་ལ་འཁྱག་པ་མངར་མོའི་ཁ་ཟས་ཀྱང་ཉོས་བྱུང༌།
དེ་ལྟར་ན་ཡང་ཌིན་གྱིས་འདས་པ་ལས་འཕྲོས་པའི་དྲི་བ་གྲངས་མེད་ཅིག་ཁོང་ལ་
དྲིས་སོང་ལ། ཚ་བོས་ཀྱང་དེ་དག་ལ་ལན་འདེབས་བྱས་སོང་། སྐབས་ཅིག་གི་རིང་
ལ་ཌིན་དགའ་སྣང་གིས་མྱོས་ཏེ་སླར་ཡང་རྔུལ་ནག་ཐོན་གྲབས་བྱས་སོང༌། ཨོ།
དགོང་མོ་དེ་ལ་ཁོང་གི་ཕ་རྒན་སྤྲང་གོག་དེ་གང་དུ་ཡོད་དམ། ཚ་བོ་དེས་ང་ཚོ་ཧྥེ་ཌི་
རལ་སྲང་ལམ་དང་ཨ་ལ་མེ་ཌ་ལམ་ཆེན་བསྣོལ་ས་དེར་ཡོད་པའི་བསྐོར་བསྐྱོད་སྒྱུ་
མའི་འཁྲབ་སྟོན་གྱི་གློག་འོད་ཡིད་མུག་པ་ཡོད་ས་དེར་མར་འབབ་བཅུག་སོང་། ཁོང་
གིས་སང་ཉིན་ཕྱི་དྲོའི་ཆ་ལ་ཌིན་དང་ལྷན་དུ་ཡིག་ཆ་ལ་མིང་རྟགས་འགོད་པའི་
དུས་ཆད་བཟོས་ཏེ་ཐོན་ཕྱིན་སོང་། ངས་ཌིན་ལ་བཤད་དོན་ལ། འཇིག་རྟེན་འདིའི་
ནང་ཁོང་ལ་ཡིད་ཆེས་མཁན་སུ་གང་ཡང་མེད་པ་དེ་ལ་སེམས་ཕམ་བྱུང་ལབ་པ་ཡིན།
“ངས་ཁྱེད་ལ་ཡིད་ཆེས་བྱེད་པ་དེ་མ་བརྗེད་པ་གྱིས། ཁ་སང་ཕྱི་དྲོར་ངས་ཁྱེད་ལ་
གླེན་རྟགས་ཚ་བོའི་སྐྱོན་བརྗོད་བྱས་པ་དེ་ལ་ཚད་མེད་པའི་སེམས་ཕམ་བྱེད་ཀྱི་ཡོད།"
"ཨོ་ལགས་སོ། ཁོ་རེ། དེ་ལ་མོས་མཐུན་བྱས་པ་ཡིན།" ཌིན་གྱིས་བཤད་བྱུང་།
ང་ཚོས་བསྐོར་བསྐྱོད་སྒྱུ་མའི་འཁྲབ་སྟོན་དེ་ལ་དཀྱུས་གཅིག་ཏུ་རོལ་བ་ཡིན། དེ་རུ་
ཡུམ་ཆེན་མེ་རེ་བསྐོར་ནས་ཕེབས་ཟེར་བའི་བྱིས་པ་ཞོན་རྩེད་འཕྲུལ་འཁོར་དང་།
དཔྱངས་འཁོར། མ་རྨོས་ལོ་ཏོག་གི་ཡོས། རྒྱན་རྩེད་འཁོར་ལོ། ཤིང་ཕྱེ། དེ་ནས་ཇིན་
གྱི་དོར་མ་གོན་པའི་ཌེན་ཝར་གྱི་ན་ཆུང་རྣམས་འཁྱམས་ནས་འགྲོ་བ་བཅས་འདུག
འཇིག་རྟེན་སྟེང་གི་གླུ་གཞས་ཡིད་སྐྱོ་བ་རེ་རེ་དང་ལྷན་དུ་ཐལ་བ་ནི་གནམ་གྱི་སྐར་
མ་ལ་སྙེག་འགྲོ་གི་འདུག ཌིན་གྱིས་ནི་བཀྲུས་ནས་ཟད་པའི་ཇིན་ ལེབ་ཝེ་སི་རྟགས་
ཅན་གྱི་དོར་མ་ཞིག་དང་། T དབྱིབས་ཅན་གྱི་སྟོད་ཐུང་ཞིག་གོན་ཡོད་པ་རེད་ལ།
གློ་བུར་དུ་ཁོང་ནི་དངོས་གནས་སླར་ཡང་ཌེན་ཝར་གྱི་མི་ཞིག་དང་འདྲ་བོ་ཆགས་
འདུག དེར་ཞྭ་མོ་ཐོད་ཁེབས་མ་གོན་ཅིང་ཁ་སྤུ་བཞག་ལ། སྟོད་ཐུང་ལ་ཕྲ་བཏབ་པ།
སྦག་སྦག་ལ་ཞོན་མཁན་གྱི་བྱིས་པ་རྣམས་གུར་གྱི་རྒྱབ་ལོགས་ཀྱི་ཆོན་ཐག་ཡོད་ས་
དེར་འཁོར་ཡོད་པ་དེ་ཚོའི་མཉམ་དུ་ལེབ་ཝེ་སི་རྟགས་ཅན་གྱི་ཇིན་གྱི་དོར་མ་དང་
རྒྱ་སེ་མེ་ཏོག་ཅན་གྱི་སྟོད་ཐུང་གོན་པའི་བུ་མོ་མཛེས་མ་རྣམས་འདུག དེར་མེག་སི་
ཁོའི་བུ་མོ་ཡང་འདུག་ལ། དེའི་གྲས་ཀྱི་བུ་མོ་ཧ་ལས་པ། གཟུགས་པོ་ཁྲུ་གསུམ་ཙམ་
གྱི་རིང་ཚད་ཅན། མིའུ་ཐུང་ཞིག་ལ་འཇིག་རྟེན་འདི་ན་ཆེས་མཛེས་ཤིང་སྡུག་པའི་ངོ་
གདོང་ཅན་ཞིག་ཡོད་པ་དེས་རང་གི་རོགས་པ་ལ་ཁ་འཁོར་ནས། “ཁོ་རེ། གྷོ་མེ་བཟི་
ལ་ཁ་པར་གཏོང་ལ་དེ་ནས་ཐོན་འགྲོ་ ཞེས་བཤད་སོང་། མོ་མཐོང་བ་དང་ཌིན་ནི་
ལམ་དེ་རུ་ཤི་བ་ལྟར་ཧད་དེ་བསྡད་སོང་། མཚན་གྱི་མུན་ནག་གི་ཁྲོད་ནས་ཆེས་ཆེ་
བའི་གྲི་ཞིག་ཁོང་ལ་བཙུགས་པ་རེད། “ཁོ་རེ། ང་མོ་ལ་དགའ། ཨོ། མོ་ལ་དགའ་ ...”
ང་ཚོ་དུས་ཡུན་རིང་པོ་ཞིག་ལ་མོའི་རྗེས་སུ་འབྲངས་དགོས་བྱུང་། མཐའ་མཇུག་དེར་
མོ་རང་མགྲོན་ཁང་ཞིག་གི་ཁ་པར་གཏོང་ཁང་ཞིག་ནས་ཁ་པར་གཏོང་ཆེད་ལམ་
ཆེན་གྱི་ཕ་རོལ་ཏུ་ཕྱིན་སོང་། ཌིན་གྱིས་ཁ་པར་ཨང་དེབ་ནང་གི་ཤོག་ངོས་དག་ལ་
ལྟ་ཁུལ་བྱེད་ཀྱིན་འདུག་མོད། དོན་ངོ་མར་ཁོང་ནི་འཚབ་བཞིན་མོ་ལ་ལྟ་གིན་ཡོད།
ངས་ནི་རྩེད་ཆས་བུ་མོ་དང་འདྲ་བའི་སྙིང་རྗེ་མོ་འདིའི་གྲོགས་མོ་རྣམས་དང་ལྷན་དུ་
ཁ་བརྡ་བྱེད་རྩིས་བྱས་མོད། ཁོང་ཚོས་ཁ་ཡ་བྱེད་ཀྱི་མི་འདུག གྷོ་མེ་བཟི་ཡིས་ལྡིར་སྒྲ་
གྲག་པའི་ཟོང་འཁོར་ཞིག་བསྐོར་ནས་བསླེབས་ཤིང་བུ་མོ་དེ་ཚོ་འཁྲིད་ནས་ཕྱིན་སོང་།
ཌིན་གྱིས་རང་གི་ནུ་མ་ལག་པས་སྐྱོར་བཞིན་ལམ་དཀྱིལ་དུ་འགྲེངས་ཏེ་བསྡད་སོང་།
“ཨོ། ཁོ་རེ། ང་ཤི་གྲབས་བྱས་སོང་ ...”
"དམྱལ་བ་ཅིའི་ཕྱིར་ཁྱེད་ཀྱིས་མོ་ལ་སྐད་ཆ་བཤད་མེད།
"ངས་བཤད་ཐུབ་ཀྱི་མི་འདུག ངས་ཐུབ་ཀྱི་མི་འདུག ...' ང་ཚོས་སྦི་རག་འགའ་
ཉོས་ཏེ་ཨོག་ལ་ཧོ་མ་བ་ཧྥ་རན་ཁིའི་ཁྱིམ་ལ་སོང་ནས་རོལ་དབྱངས་ལ་ཉན་རྒྱུའི་ཐག་
གཅོད་བྱས་པ་ཡིན། སྦི་རག་ལྕགས་ཊིན་གྱི་ཁུག་མ་ཞིག་བཟུང་ནས་ལམ་ཁ་དེ་ནས་
ང་ཚོས་རླངས་འཁོར་སྒུག་བསྐྱོད་བྱས་པ་ཡིན། ཇ་ནེད་ཆུང་བ་སྟེ། ཧྥ་རན་ཁིའི་བུ་
མོ་ལོ་བཅུ་གསུམ་ཅན་དེ་འཇིག་རྟེན་སྟེང་གི་བུ་མོ་ཆེས་མཛེས་ཤོས་དེ་རེད་ལ། བུད་
མེད་མཛེས་མ་ཞིག་ཏུ་འཚར་ལོངས་བྱེད་གྲབས་འདུག ཆེས་ཡག་ཤོས་ནི་མོའི་ཕྲ་
ལ་རིང་ཞིང་ཚོར་བ་སྐྱེན་པའི་མཛུབ་མོ་རྣམས་རེད། ཁི་ལིའུ་ཕ་ཋར་ ནེལ་ཞེས་
པའི་བུད་མེད་ཟློས་གར་བ་ཞིག་དང་མཚུངས་པར་མོས་མཛུབ་མོ་སྟོན་བཞིན་སྐད་
ཆ་བཤད་པར་བྱེད། ཌིན་ནི་ཁང་མིག་དེའི་ཆེས་ཐག་རིང་བའི་ཟུར་དེར་བསྡད་ནས་
ཁོང་གི་མིག་བཙུམས་ལ་ཁད་ཀྱིས་མོ་ལ་ལྟ་ཞིང་། "ཨོ་རེད། ཨོ་རེད། ཨོ་རེད།” ཟེར་
བཞིན་འདུག ཇ་ནེད་ཀྱིས་ཁོང་གི་སྐོར་ཤེས་ཤེས་ཡིན་སྟབས། མོ་ནི་སྲུང་སྐྱོབ་ཀྱི་
ཕྱོགས་ལ་ཁ་འཁོར་སོང་། དབྱར་དེའི་ཟླ་བ་སྔོན་མ་རྣམས་ཀྱི་སྐབས་སུ་ངས་མོ་དང་
ལྷན་དུ། དེབ་ཀྱི་སྐོར་དང་དེ་བཞིན་མོའི་འདོད་པར་ཡོད་པའི་དོན་དག་ཆུང་ཚགས་
རྣམས་ཀྱི་སྐོར་བཤད་བཞིན་དུས་ཚོད་མང་པོ་བསྐྱལ་བ་ཡིན།

ལེའུ་བདུན་པ།

མཚན་མོ་དེ་ལ་ཅི་ཡང་བྱུང་མ་སོང་། ང་ཚོ་ཉལ་དུ་ཕྱིན་པ་ཡིན། དོན་དག་ཚང་མ་
ཉིན་རྗེས་མ་དེ་ལ་བྱུང་སོང་། ཕྱི་དྲོའི་སྐབས་སུ་ལས་དོན་ཙག་ཙིག་སྣ་ཚོགས་དང་།

དེ་བཞིན་ནེའུ་ཡོག་ལ་འགྲོ་རྒྱུའི་ཆེད་དུ་འགྲུལ་བཞུད་ལས་ཁུངས་ནས་རླངས་
འཁོར་ཡོད་མེད་ལ་ལྟ་རྒྱུའི་ཆེད་དུ་ཌེན་ཝར་གྲོང་ཁྱེར་དཀྱིལ་ལ་ཕྱིན་པ་ཡིན། དགོང་
མོའི་སྐབས་སུ་ང་གཉིས་ཕྱིར་ཁྱིམ་དུ་ལོག་ཡོང་དུས། ང་ཚོ་བྷི་རོ་ཌི་ཝེ་ལམ་ཆེན་
གྱི་ཡར་སྟོད་ན་ཡོད་པའི་ཨོག་ལ་ཧོ་མ་ནས་ཡིན་པའི་ཧྥ་རན་ཁིའི་ཁྱིམ་ལ་གཏད་
ནས་ཕྱིན་པ་ཡིན། དེར་ཌིན་གློ་བུར་དུ་རྩེད་མོའི་ཅ་ལག་ཚོང་ཁང་ཞིག་ལ་ག་ལེར་
འཛུལ་ཞིང་། ཁོང་གིས་ལྷོད་ལྷོད་ངོས་ནས་ཚོང་ལྕོག་ནས་སྤོ་ལོ་སྙི་མོ་ཞིག་བླངས་ཏེ།
རང་གི་ལག་པའི་ནང་ནས་གྱེན་ལ་འཕེན་ཞོར་དང་འཛིན་ཞོར་གྱིས་བསླེབས་བྱུང་།
མི་གཅིག་གིས་ཀྱང་དོ་སྣང་བྱས་མ་སོང་ལ། མི་སུ་ཡིས་ཀྱང་དེ་འདྲ་ལ་དོ་སྣང་ཡོང་
གི་མ་རེད། དེ་ནི་དལ་ཅག་གེར་ཡོད་པའི་ཕྱི་དྲོ་ཞིག་རེད། ང་ཚོ་ཕྱིན་རིམ་བཞིན་སྤོ་
ལོ་འཛིན་རེས་བརྩེས་པ་ཡིན། "སང་ཉིན་ང་ཚོས་ཏན་ཏན་འགྲུལ་བཞུད་ལས་ཁུངས་
ཀྱི་རླངས་འཁོར་ལེན་གྱི་ཡིན།"
བུད་མེད་གྲོགས་མོ་ཞིག་གིས་ང་ལ་ཨོལད་ གྷ་རན་ཌ་ཌི་ཞེས་པ་མ་རྨོས་ལོ་ཏོག་
དང་ནས་ཀྱིས་བཟོས་པའི་ཨ་རག་ཤེལ་དམ་བཞི་ཆ་ཆེན་པོ་ཞིག་སྤྲད་བྱུང་། ཧྥ་རན་
ཁིའི་ཁྱིམ་ནས་ང་ཚོས་དེ་འཐུང་མགོ་བརྩམས་པ་ཡིན། རྒྱབ་ཀྱི་མ་རྨོས་ལོ་ཏོག་གི་
ཞིང་ཁའི་ཕ་རོལ་ན་བུ་མོ་གསར་མོ་མཛེས་མ་ཞིག་སྡོད་ཀྱི་འདུག་པ་དེ་ལ་ཌིན་གྱིས་
ང་ཚོ་འདིར་བསླེབས་པ་ནས་བཟུང་ཅིག་བྱེད་རྩིས་བྱས་ཏེ་བསྡད་ཡོད། རྙོག་དྲ་
ནི་ལང་བཞིན་འདུག ཁོང་གིས་སྒེའུ་ཁུང་ནས་རྡོ་ཧྲུག་མང་པོ་འཕངས་ཤིང་མོ་ལ་
འཇིགས་དངངས་བསླངས། ང་ཚོས་ཡིད་མུག་པའི་ཁ་བརྡ་བྱེད་པ་དང་། དེ་བཞིན་
ཐང་ལ་བཀྲམས་ནས་ཡོད་པའི་རྩེད་ཆས་རིགས། དེ་བཞིན་ཁྱི་དང་བཅས་པའི་གད་
སྙིགས་སྤུངས་ནས་ཡོད་པའི་སྡོད་ཁང་དེར་བསྡད་ནས་ཨ་རག་བཏུངས་པ་ཡིན་ལ།
ཌིན་ཐབ་ཚང་གི་སྒོ་ནས་རྒྱབ་ལོགས་སུ་སོང་སྟེ། མ་རྨོས་ལོ་ཏོག་གི་ཞིང་ཁ་བརྒལ་
ནས་རྡོ་ཧྲུག་འཕེན་པ་དང་ཤུ་སྒྲ་རྒྱག་སླད་ཡང་ཡང་འགྲོ་གི་འདུག མཚམས་རེ་ལན་
རེར་ཇ་ནེད་ཀྱིས་ལྟ་ཙམ་བྱེད་སླད་ཕར་འགྲོ་གི་འདུག གློ་བུར་དུ་ཌིན་གྱིས་མདོག་
ཤོར་ནས་ནང་ལ་བསླེབས་བྱུང་། “རྙོག་དྲ་འདུག ངའི་སྤུན་ཟླ། བུ་མོ་དེའི་ཨ་མས་མེ་
མདའ་རིང་མདའ་ཞིག་བཟུང་ནས་ངའི་རྗེས་ལ་ཡོང་གི་འདུག ལམ་ཁ་མ་གི་ནས་ང་
ལ་རྡུང་ཆེད་མོ་ལ་མཐོ་སློབ་ཀྱི་བྱིས་པ་སྐོར་ཅིག་འདུག"
“འདི་ཅི་རེད། ཁོང་ཚོ་གང་དུ་འདུག"
“མ་རྨོས་ལོ་ཏོག་གི་ཞིང་ཁའི་ཕར་ཕྱོགས་ན་འདུག ངའི་སྤུན་ཟླ།” ཌིན་ནི་ར་
བཟི་ཡོད་ཅིང་ཡ་བྱས་མ་སོང་། ང་ཚོ་མཉམ་དུ་ཕྱི་རོལ་ལ་ཐོན་ཞིང་། ཟླ་འོད་འོག་ཏུ་
མ་རྨོས་ལོ་ཏོག་གི་ཞིང་ཁ་བརྒལ་བ་ཡིན། ངས་འདམ་འབག་གི་ལམ་ཁར་མུན་ནག་
གི་ཁྲོད་དུ་མི་སྐོར་ཅིག་ཡོད་པ་མཐོང་བྱུང་།
“ཁོང་ཚོ་འདིར་བསླེབས་སོང་།” ངས་གོ་བྱུང༌།
"སྐར་མ་གཅིག་ལ་སྒུགས་ཨང་།" ངས་ལབ་པ་ཡིན། "དོན་དག་ག་རེ་རེད།
ཐུགས་རྗེས་གཟིགས།"
ཨ་མ་དེས་མེ་མདའ་རིང་མདའ་ཆེན་པོ་ཞིག་ལག་པའི་སྟེང་ལ་བཞག་ནས་རྒྱབ་
ལོགས་ན་ཡིབ་འདུག “ཁྱོད་ཀྱི་གྲོགས་པོ་དམྱལ་བ་དེས་ང་ཚོར་སུན་གཙེར་བྱས་
ནས་ཡུན་རིང་འགོར་སོང་། ང་ནི་ཉེན་རྟོག་པ་ལ་ཁ་པར་གཏོང་མཁན་དེའི་གྲས་
མིན་ནོ།། ཁོང་སླར་ཡང་འདིར་ཐེངས་གཅིག་འོང་བ་ཡིན་ན་ངས་ཁོང་ལ་མེ་མདའ་
རྒྱག་གི་ཡིན་ལ། གསོད་རྒྱུའི་ཆེད་དུ་མེ་མདའ་རྒྱག་གི་ཡིན།” མཐོ་སློབ་ཀྱི་བྱིས་པ་
ཚོས་ཁུ་ཚུར་བསྡམས་ནས་འཚང་ཁ་བརྒྱབ་སྟེ་བསྡད་འདུག ང་ཡང་ར་བཟི་ཡོད་
སྟབས་ཡ་བྱས་མེད། འོན་ཀྱང་མི་ཚང་མ་ཏོག་ཙམ་ལྷོད་ལ་འབབ་ཏུ་བཅུག་པ་ཡིན།
ངས་ལབ་པ་ཡིན། “ཁོང་གིས་ཡང་བསྐྱར་དེ་འདྲ་བྱེད་ཀྱི་མ་རེད། ངས་ཁོང་
ལ་ལྟ་གི་ཡིན། ཁོང་ངའི་སྤུན་རེད། ང་ལ་ཉན་རོགས་གནང་། ཐུགས་རྗེས་གཟིགས།
ཁྱོད་ཅག་གིས་མེ་མདའ་ཕར་འཇོག་རོགས། ཁྱེད་ཅག་ལ་བསུན་གཙེར་ཅི་ཡང་
བྱེད་ཀྱི་མིན།"
"ཐེངས་མ་གཅིག་ཡིན་ཡ།” མོས་ཕར་ཕྱོགས་ཀྱི་མུན་ནག་གི་ཁྲོད་ནས་བརྟན་
ཅིང་དྲག་པོའི་ངང་ནས་བཤད་བྱུང་། “ངའི་ཁྱོ་ག་ཚུར་ཁྱིམ་ལ་ལོག་ཡོང་དུས། ངས་
ཁོ་ཁྱོད་ཀྱི་རྗེས་ལ་གཏོང་གི་ཡིན།"
“ཁྱེད་ཀྱིས་དེ་འདྲ་བྱེད་དགོས་ཡོད་པ་མ་རེད། ཁོང་གིས་ཁྱེད་ལ་སུན་གཙེར་
གང་ཡང་བྱེད་ཀྱི་མ་རེད། ཤེས་སོང་ངམ། ད་ནི་ལྷོད་ལ་འབབ་རོགས། ད་འགྲིག་གི་
རེད།” ངའི་རྒྱབ་ན་ཌིན་གྱིས་སྐད་དམའ་མོས་དམོད་མོ་འབོད་བཞིན་འདུག བུད་
མེད་དེས་ཉལ་ཁང་གི་སྒེའུ་ཁུང་ནས་ལྐོག་ལྟ་བྱེད་ཀྱིན་འདུག ངས་སྔོན་ཆད་ནས་མི་
འདི་ཚོ་ཤེས་ཀྱི་ཡོད་ལ། ཁོང་ཚོས་ང་ལ་ཡིད་ཆེས་ཚད་ངེས་ཅན་ཞིག་བྱས་རྐྱེན་
གྱིས་ཏོག་ཙམ་ལྷོད་ལ་འབབ་པ་ཞིག་བྱུང་སོང་། ང་ཚོས་ཌིན་སྐྱོར་བཞིན་ཟླ་འོད་
འོག་གི་མ་རྨོས་ལོ་ཏོག་གི་ཕྲེང་བསྟར་བརྒྱུད་ནས་ཕྱིར་ལོག་པ་ཡིན།
"ཨོ་ཧོ་ཧོ།" ཁོང་གིས་ཀི་བཏབ། "དོ་དགོང་ང་ར་བཟི་གི་ཡིན་ཡ།” ང་ཚོ་ཧྥ་རན་
ཁི་དང་བྱིས་པ་ཚོ་ཡོད་ས་ལ་ཕར་ལོག གློ་བུར་དུ་ཌིན་ནི་ ཇ་ནེད་ཆུང་ཆུང་དེས་
གཏོང་བཞིན་པའི་གླུ་གཞས་འཁོར་ཐག་དེ་ལ་ཁོང་ཁྲོ་ལངས་སོང་། དེ་རང་གི་པུས་
མོའི་སྟེང་ལ་བཞག་ནས་བཅག་སོང་། དེ་ནི་ཨ་རིའི་ཞིང་འབྲོག་གི་གླུ་གཞས་འཁོར་
ཐག་ཅིག་རེད། དེ་ན་ཁོང་གིས་མཐོང་ཆེན་དུ་བརྩི་བའི་རོལ་མོ་བ་ཌི་བཟི་ གྷི་ལེབ་
སི་ཡི་སྔ་དུས་ཀྱི་གླུ་གཞས་“ཁོང་གྷོ་ཡུལ་གྱི་སྐྱོ་གླུ་"ཞེས་པ། མག་སི་ ཝེ་སིད་ཀྱིས་རྔ་
བརྡུང་བ་ཞིག་འདུག སྔོན་མར་ངས་ཇ་ནེད་ལ་དེ་སྤྲད་པ་ཡིན། མོ་ངུ་བཞིན་པའི་
སྐབས་དེར་ངས་མོ་ལ་དེ་འཁྱེར་ནས་ཌིན་གྱི་མགོའི་སྟེང་ནས་གཅོག་རོགས་ཞེས་
བཤད་པ་ཡིན། མོས་བཅག་སོང་། ཌིན་གྱིས་གླེན་པའི་ཚུལ་གྱིས་ཁ་གདངས་ཏེ་འདུག་
ལ། ཚང་མ་ཚོར་གྱི་འདུག ང་ཚོ་ཚང་མ་གད་མོ་བགད་པ་ཡིན། ཚང་མ་འགྲིག་
བསྡད་འདུག དེ་ནས་ཨ་མ་ཧྥ་རན་ཁི་ཕྱི་ལོགས་ལ་ཕྱིན་ཏེ། ལམ་འགྲམ་མགྲོན་ཁང་
གི་ཆང་ཁང་ལ་སྦི་རག་འཐུང་དུ་འགྲོ་ན་འདོད། "ད་འགྲོ་ཡ།" ཌིན་གྱིས་སྐད་བརྒྱབ།
ད་དམྱལ་བ་ཁྱོད། གཟའ་མིག་དམར་གྱི་ཉིན་མོར་ངས་ཁྱེད་ལ་བསྟན་པའི་རླངས་
འཁོར་དེ་ཁྱོད་ཀྱིས་ཉོས་ཡོད་ན། ང་ཚོ་གོམ་པ་རྒྱག་དགོས་འཁེལ་གྱི་ཡོད་པ་མ་རེད།"
“ང་རླངས་འཁོར་དམྱལ་བ་དེ་ལ་དགའ་མ་སོང་།” ཧྥ་རན་ཁི་ཡིས་སྐད་བརྒྱབ།
འང་། འང་། བྱིས་པ་ཚོས་ངུ་མགོ་བརྩམས། འབུ་མེ་ལྕེབ་དང་འདྲ་བའི་རྟག་བརྟན་
གཡུང་དྲུང་གི་འདུ་ཤེས་སམ་ཚོར་བ་སྟུག་པོ་ཞིག་སྨྱོ་འཚུབ་སེ་བའི་ཆང་ཁང་སྨུག་
པོ་དེའི་ནང་ཁྱབ་འདུག་ཅིང་། དེ་རུ་ཡིད་སྐྱོ་བའི་རྩིག་འགེབ་ཤོག་གུ་དང་། གློག་


སྒྲོམ་དམར་སྨུག་དང་། དགའ་སྣང་གིས་ཁེངས་པའི་གདོང་པ་བཅས་འདུག ཇིམ་མི་
ཆུང་ཆུང་ནི་སྐྲག་འདུག ངས་ཁོང་འབོལ་སྟེགས་སྟེང་དུ་ཉལ་བཅུག་པ་ཡིན་ལ། དེ་
ནས་ཁྱི་དེ་ཁོའི་སྒང་ལ་བཞག་པ་ཡིན། ཧྥ་རན་ཁི་ནི་ར་བཟི་བའི་ཐོག་ནས་གླ་གཏོང་
ཞིག་སྐད་བཏང་འདུག་ཅིང་། ང་ཚོ་དེ་ལ་སྒུག་བཞིན་པའི་སྐབས་དེར་གློ་བུར་དུ་ང་
ལ་ངའི་གྲོགས་མོ་བུད་མེད་ཅིག་གིས་ཁ་པར་བསླེབས་སོང་། མོ་ལ་ཚ་བོ་དར་ལ་
བབས་པ་ཞིག་ཡོད་པ་དེ་ནི་ང་ལ་ཁྱོན་ནས་མི་དགའ་བ་རེད། དེ་ནས་ཉིན་དེའི་ཉིན་
གུང་ཡོལ་ཙམ་ལ་ངས་ཨོལད་ བྷུལ་ ལི་ལ་ཡི་གེ་ཞིག་བྲིས་པ་ཡིན་ལ། ཁོང་ནི་ད་
ཆ་མེག་སི་ཁོ་གྲོང་ཁྱེར་ན་ཡོད། ཡི་གེ་དེར་ཌིན་དང་ངེད་གཉིས་ཀྱིས་འགྲུལ་བཞུད་
སྐོར་དང་། གནས་སྟངས་གང་འདྲ་ཞིག་གི་འོག་ནས་ང་ཚོ་ཌེན་ཝར་གྲོང་ཁྱེར་ལ་
སྡོད་ཀྱིན་ཡོད་པའི་སྐོར་བྲིས་ཏེ། “ང་ལ་བུད་མེད་གྲོགས་མོ་ཞིག་ཡོད་པ་དེས་ང་ལ་
ཨ་རག་དང་། སྒོར་མོ། ཟ་མ་མང་པོ་སྤྲོད་ཀྱི་འདུག་"ཅེས་བྲིས་ཡོད།
བྱ་ཤ་བརྔོས་མའི་ཁ་ལག་གི་མཇུག་དེ་མ་ཐག་ཏུ། ངས་གླེན་རྟགས་དང་བཅས་
མོའི་ཚ་བོ་དར་མ་དེ་ལ་ཡི་གེ་འདི་སྦྲགས་ཁང་དུ་བསྐྱལ་ཆེད་སྤྲད་པ་རེད། ཁོང་
གིས་ཡི་གེ་དེ་ཁ་ཕྱེས་ནས་བཀླགས་པ་དང་། དེ་མ་ཐག་ང་ནི་མི་ཁྲམ་པ་ཞིག་ཡིན་པ་
ཁུངས་སྐྱེལ་བྱེད་ཕྱིར་ཡི་གེ་དེ་མོ་ལ་འཁྱེར་འདུག ད་ནི་མོས་མིག་ཆུ་གཏོང་བཞིན་
ང་ལ་ཁ་པར་གཏོང་གི་ཡོད་པ་དང་། མོས་སླར་ཡང་ང་ལ་ཐུག་འདོད་ཁྱོན་ནས་མེད་
ཅེས་ཟེར་བཞིན་འདུག དེ་ནས་རྒྱལ་ཁ་ཐོབ་པའི་ཚ་བོ་དེ་ཁ་པར་སྟེང་བསླེབས་ནས་
ང་ལ་བྱི་ཕྲུག་ཅེས་དམོད་མོ་གཏོང་མགོ་བརྩམས་སོང་། གླ་གཏོང་གིས་ཕྱི་ལོགས་
ནས་དུང་སྐད་བརྒྱབ་པ་དང་བྱིས་པ་རྣམས་ངུས། ཁྱི་རྣམས་ཟུག ཌིན་གྱིས་ཧྥ་རན་
ཁི་དང་མཉམ་དུ་ཞབས་བྲོ་བརྒྱབ་པའི་སྐབས་དེར། ངས་ཁ་པར་སྟེང་ནས་རང་
གི་སེམས་ལ་འཁོར་ཚད་ཀྱི་དམོད་མོ་རྣམས་བོར་བ་ཡིན། ད་དུང་དམོད་མོ་གསར་
པ་སྣ་ཚོགས་ཤིག་གིས་ཁ་སྣོན་བརྒྱབ་པ་ཡིན། ང་ར་བཟི་བའི་སྨྱོ་འབོག་གི་ཁྲོད་
ནས་ངས་མི་ཚང་མ་ལ་ཁ་པར་སྟེང་ནས་དམྱལ་བར་སྐྱེ་བར་ཤོག་ཅེས་ལབ་པ་ཡིན་
ལ། དེ་ནས་ཁ་པར་མར་བརྡབས་ཏེ་བཞག་པ་ཡིན། ར་བཟི་རྒྱུའི་ཆེད་དུ་ཕྱི་ལོགས་
ལ་ཐོན་ཕྱིན་པ་ཡིན།
ལམ་འགྲམ་མགྲོན་ཁང་དུ་གླ་གཏོང་ནས་མར་འབབ་སྐབས་ང་ཚོ་ཕན་ཚུན་
གཅིག་གི་སྒང་ལ་གཅིག་འགྱེལ་རེས་ཐེབས་སོང་། མགྲོན་ཁང་དེ་ནི་རི་བོའི་ཉེ་སར་
ཡོད་པའི་ས་མ་འབྲོག་གི་ལམ་འགྲམ་མགྲོན་ཁང་ཞིག་རེད། ང་ཚོ་ནང་དུ་ཕྱིན་ནས་
སྦི་རག་མངགས་པ་ཡིན། ཡོད་ཚད་ཐུར་དུ་འགྲོ་གི་འདུག་ལ། དེ་ལས་ཀྱང་དོན་
དག་རྣམས་བློ་ཡུལ་ལས་འགོངས་པའི་ཚོད་ཀྱིས་ཇེ་སྡུག་དང་ཇེ་འཇིགས་ལ་གཏོང་
བ་ཞིག་ལ། ཆང་ཁང་དེར་སྤྲོ་སྣང་བརྟས་པའི་མི་རྩ་མི་ཚང་བ་ཞིག་འདུག་པ་དེས་
རང་གི་ལག་པས་ཌིན་ལ་འཁྱུད་ནས་ཁོང་གི་གདོང་ལ་གཏད་ནས་འཁུན་སྒྲ་འབྱིན་
བཞིན་འདུག དེ་ནས་ཌིན་ལ་རྔུལ་ནག་ཐོན་བཞིན་སྨྱོ་འཚུབ་འཚུབ་ཀྱིས་ཁོང་དང་
མཉམ་དུ་སླར་ཡང་སྨྱོས་སོང་། ད་དུང་དེ་ལས་ཀྱང་བཟོད་པར་དཀའ་བའི་མགོ་
རྙོག་ཅིག་ཁ་སྣོན་བྱེད་ཆེད། ཌིན་སྐད་ཅིག་མ་རྗེས་མ་དེ་ལ་ཕྱི་རོལ་ཏུ་བརྒྱུགས་ཤིང་།
ཁང་པའི་མདུན་གྱི་ལམ་ཁ་དེ་ག་རང་ནས་རླངས་འཁོར་ཞིག་བརྐུས་སོང་། དེ་བསྐོར་
ནས་ཤར་རྒྱག་ཌེན་ཝར་གྲོང་ཁྱེར་དཀྱིལ་ལ་བརྒྱུགས་པ་དང་། དེ་ལས་ཀྱང་གསར་
ཞིང་བཟང་བའི་རླངས་འཁོར་ཞིག་དང་བཅས་ཕྱིར་བསླེབས་སོང་། གློ་བུར་དུ་
ཆང་ཁང་ནས་ང་ཁ་ཡར་འཁོར་སྐབས། ཁང་པའི་མདུན་གྱི་ལམ་དེར་ཉེན་རྟོག་པའི་
རླངས་འཁོར་རྣམས་ཀྱི་མདུན་གློག་སྦར་བའི་ཁྲོད་ན་ཉེན་རྟོག་པ་དང་མི་རྣམས་
འཚང་ཁ་ཤིག་ཤིག་བྱེད་ཀྱིན་འདུག་ལ། རླངས་འཁོར་ཞིག་རྐུན་མར་ཤོར་བའི་སྐོར་
བཤད་ཀྱིན་འདུག "མི་ཞིག་གིས་འདིའི་གཡས་གཡོན་ནས་རླངས་འཁོར་རྐུ་བཞིན་
འདུག་ཡ།” ཉེན་རྟོག་པས་དེ་ལྟར་བཤད་ཀྱིན་འདུག ཌིན་ཁོང་གི་རྒྱབ་དེ་ག་རང་
དུ་ལངས་ནས་ཉན་བཞིན། "ཨོ་རེད། ཨོ་རེད།" ཅེས་ལབ་ཀྱིན་འདུག ཉེན་རྟོག་པ་
བརྟག་དཔྱད་བྱེད་དུ་ཕྱིན་སོང་། ཌིན་ཆང་ཁང་དུ་བསླེབས་ནས། སྙིང་རྗེ། བྱིས་པ་
རྩ་མ་ཚང་བ་དེ་དང་ལྷན་དུ་ཕན་ཚུན་སྐྱིད་སྐྱིད་བཏང་ནས་བསྡད་སོང་ལ། བྱིས་པ་
དེ་ནི་ཉིན་དེ་ལ་གཉེན་སྒྲིག་བྱས་མ་ཐག་ཡིན་པ་དང་། ཁོང་གིས་ཧ་ལས་པའི་ཆང་
འཐུང་རྒྱག་གི་འདུག་ལ། སྐབས་དེར་ཁོང་གི་མནའ་མས་ནི་གནས་ག་གེ་མོ་ཞིག་ཏུ་
ཁོང་ལ་སྒུག་བཞིན་ཡོད་པ་རེད། "ཨོ་ཁོ་རེ། མི་འདི་ནི་འཇིག་རྟེན་ཐོག་གི་མི་རླབས་
ཆེ་ཤོས་དེ་རེད།” ཌིན་གྱིས་སྐད་བརྒྱབ། “སལ། ཧྥ་རན་ཁི། ང་ཕྱི་ལོགས་ལ་འགྲོ་གི་
ཡིན་ལ། ད་ཐེངས་དངོས་གནས་རླངས་འཁོར་ཡག་པོ་ཞིག་ལེན་གྱི་ཡིན། དེ་ནས་
ང་ཚོ་ཚང་མ་འགྲོ་གི་ཡིན་ལ། ཋོ་ནི་ཡང་མཉམ་དུ་འགྲོ་གི་རེད།”(རྩ་མི་ཚང་བའི་
དྲང་སྲོང་དེ་) "དེ་ནས་རི་བོའི་ཁྲོད་དུ་རླངས་འཁོར་ཡག་པོ་ཞིག་བསྐོར་ཡ།” དེ་
ནས་ཁོང་བརྒྱུགས་ཏེ་ཕྱིན་སོང་། དེ་དང་དེའི་མཚུངས་སུ་ཉེན་རྟོག་པ་ཞིག་ནང་དུ་
བརྒྱུགས་ཡོང་ནས། ཌེན་ཝར་གྲོང་ཁྱེར་དཀྱིལ་ནས་རླངས་འཁོར་ཞིག་རྐུན་མར་ཤོར་
བ་དེ་འདིའི་མདུན་གྱི་ལམ་ལ་བཞག་འདུག་ཟེར། མི་རྣམས་ཀྱིས་འཚབ་འཚུབ་ཀྱིས་
དེའི་སྐོར་གླེང་སློང་བྱེད་ཀྱི་འདུག ཌིན་ཐག་ཉེ་ཤོས་ཀྱི་རླངས་འཁོར་ནང་མཆོངས་
ནས་ཤུར་སེར་ཕྱིན་པ་ངས་སྒེའུ་ཁུང་ནས་མཐོང་སོང་། མི་གཞན་སུས་ཀྱང་མཐོང་མ་
སོང་། སྐར་མ་འགའ་ཞིག་གི་རྗེས་ལ་ཁོང་རླངས་འཁོར་ཧ་ཅང་མ་འདྲ་བ། གསར་
པ་གསར་རྐྱང་། སྟེང་ཁེབས་ཕྱེ་བ་དང་འགེབ་རུང་བ་ཞིག་གི་ནང་ནས་ཚུར་ལོག་
སོང་། "འདི་ནི་ཆེས་བློ་འབབ་ཅིག་ཡིན།" ཁོང་གིས་ངའི་རྣ་ལམ་དུ་ཤུབ་བཤད་བྱས།
“གཞན་དེ་ལ་ནི་ཁྲོག་སྒྲ་ཆག་སྒྲ་མང་དྲགས་འདུག ངས་དེ་བཞི་མདོ་ཁ་ནས་བསྐྱུར་
བ་ཡིན། དེ་ནས་སྙིང་རྗེ་བོ་དེ་ཞིང་ཁང་ཞིག་གི་མདུན་དུ་བཞག་ཡོད་པ་མཐོང་བྱུང་།
ཌེན་ཝར་ལ་བསྐོར་བ་ཞིག་བརྒྱབ་པ་ཡིན། ཡ་ད་ཤོག་ཡ། ད་ཚང་མ་རླངས་འཁོར་
བསྐོར་དུ་འགྲོ།” ཁོང་གི་ཌེན་ཝར་གྱི་མི་ཚེ་ཧྲིལ་པོའི་སྨྱོ་རྟགས་དང་འཚུབ་རྟགས་
ཡོད་ཚད་རལ་གྲི་ཞིག་གྲི་ཤུབས་ནས་བཏོན་པ་དང་འདྲ་བར། ཁོང་གི་ལུས་ཁམས་
ནས་ཕྱི་རོལ་ཏུ་འཕྱུར་ཡོང་གི་འདུག ཁོང་གི་གདོང་ནི་དམར་ཞིང་རྔུལ་ནག་ཐོན་པ་
དང་། སེམས་པ་ནག་པོ་ཅན་གྱི་གདོང་ཞིག་རེད།
མིན།"
"མིན། བརྐུས་ནས་ཡོང་བའི་རླངས་འཁོར་ཞིག་ཏུ་ངས་ཅི་གང་ཡང་བྱེད་ཀྱི་
"ཨང༌། དེ་འདྲ་མ་བྱེད་ཡ། ཁོ་རེ། ཋོ་ནི་ང་དང་མཉམ་དུ་ཡོང་གི་རེད། སྙིང་དུ་
སྡུག་པའི་ཋོ་ནི། ཡོང་གི་མིན་ནམ།” དེ་ནས་ཋོ་ནི་སྟེ། སྐམ་ཞིང་སྐྲ་ནག་པ། དམ་པའི་
མིག་འབྲས་ཡོད་པ། འཁུན་སྒྲ་ཅན། ཝུ་བ་ཅན། རྣམ་ཤེས་འཁྱམ་པོ་དེ་ཌིན་གྱི་ཐོག་
ལ་བསྙེས་ནས། ཁོང་གློ་བུར་དུ་ན་བ་ལྟ་བུའི་ངང་ནས་ཤུ་དང་ཤུ་ཟེར། དེ་ནས་གློ་བུར་
གྱི་རྒྱུ་མཚན་ཁྱད་མཚར་ཞིག་ལ་བརྟེན་ནས་ཁོང་ནི་ཌིན་ལ་ཞེད་ཐག་ཆོད་འདུག་
ལ། ལག་པ་གཉིས་གནམ་ལ་གཡུགས་ཤིང་། གདོང་ལ་འཇིགས་དངངས་ཀྱིས་ཁེངས་
ནས་ཕྱིར་བཀྱེད་སོང་། ཌིན་གྱིས་མགོ་བོ་སྒུར་ཅིང་རྔུལ་ནག་ཐོན་གྱི་འདུག དེ་
ནས་ཁོ་ཕྱི་རོལ་ཏུ་བརྒྱུགས་ཤིང་རླངས་འཁོར་བསྐོར་ནས་ཕྱིན་སོང་། ཧྥ་རན་ཁི་དང་
ངེད་གཉིས་ལ་ཁང་པའི་མདུན་དེ་ནས་གླ་གཏོང་ཞིག་ཐོབ་པ་དང་། དེ་ནས་ཁྱིམ་ལ་
འགྲོ་རྒྱུའི་ཐག་གཅོད་བྱས་པ་ཡིན། གླ་གཏོང་བ་དེས་ཆེས་མུན་ནག་ཡིན་པའི་ཨ་ལ་
མེ་ཌ་ལམ་ཆེན་བརྒྱུད་ནས་ཡར་ཕྱིན་པ་དང་། ལམ་ཁ་དེར་དབྱར་དེའི་ཟླ་བ་སྔོན་
མ་རྣམས་ཀྱི་ནང་དུ་འཕྲོ་བརླག་ལ་ཤོར་བའི་མཚན་མོ་མང་པོ་ལ་ངས་གླུ་ལེན་ཞོར་
དང་འཁུན་སྒྲ་འབྱིན་ཞོར། གནམ་གྱི་སྐར་ཚོགས་ཟ་ཞོར། རྒྱ་ལམ་གྱི་ཏར་ཞུན་
ཚ་བོ་དེའི་ཐོག་ལ་ངའི་སྙིང་གི་ཁུ་བ་ཐིགས་པ་དང་ཐིགས་པ་བྱས་ཏེ་སྟོར་ཞོར་བྱས་
ཏེ་གོམ་བགྲོད་བྱས་མྱོང་། གློ་བུར་དུ་ཌིན་གྱིས་རྐུན་མ་བརྒྱབ་པའི་རླངས་འཁོར་སྟེང་
ཁེབས་འབྱེད་འགེབ་རུང་བ་དེ་བསྐོར་ནས་ང་ཚོའི་རྒྱབ་ལ་ལྡིང་ནས་བསླེབས་ཤིང་།
ཏུའུ་ཏུའུ་དང་ཏུའུ་ཏུའུ་བརྒྱབ་ཅིང་ང་ཚོ་དང་ལྷན་དུ་འཚང་ཁ་བརྒྱབ་ནས་སྐད་
རྒྱག་གི་འདུག གླ་གཏོང་བ་དེའི་གདོང་དེ་སྐྱ་མདོག་ཏུ་གྱུར།
"ངའི་གྲོགས་པོ་ཞིག་རེད།" ངས་བཤད་པ་ཡིན། ཌིན་ནི་ང་ཚོ་ལ་ཞེན་པ་ལོག་
འདུག་ལ། དེ་མ་ཐག་ཏུ་རླངས་འཁོར་གྱི་དུད་ཁུང་ནས་འོད་སྣ་ཚོགས་པའི་ཐལ་
བ་ཞིག་གཏོར་བཞིན་མེལ་ལེ་དགུ་བཅུའི་རྒྱུག་ཚད་ཀྱིས་མདུན་ཕྱོགས་སུ་བརྒྱུགས་
སོང་། དེ་ནས་ཁོང་ཧྥ་རན་ཁིའི་སྡོད་སའི་ལམ་ལ་དཀྱོགས་ཤིང་། ཁང་པའི་མདུན་
དེར་རླངས་འཁོར་བཞག་སོང་ལ། ང་ཚོ་གླ་གཏོང་ནས་ཐོན་ཏེ་གླ་ཆ་སྤྲོད་བཞིན་པའི་
སྐབས་དེར། ཁོང་གིས་གློ་བུར་དུ་སླར་ཡང་ U དཀྱོགས་ཤིག་བྱས་ཏེ་གྲོང་ཁྱེར་ལ་ཁ་
གཏད་ནས་ཕྱིན་སོང་། སྐར་མ་འགའ་ཡི་རྗེས་ལ་ང་ཚོས་མུན་ནག་ཁྲོད་དུ་ར་སྐོར་
དེར་སེམས་འཚབ་དང་བཅས་སྒུག་བཞིན་པའི་སྐབས་སུ་ཁོང་གིས་རླངས་འཁོར་
གཞན་ཞིག་བསྐོར་ནས་ལོག་བསླེབས་སོང་ལ། རླངས་འཁོར་དེ་ནི་རྙིང་གོག་ཅིག་
རེད་ལ། ཐལ་བའི་སྤྲིན་ཕུང་གི་ཁྲོད་དུ་ཁང་པའི་མདུན་དེར་བཀག་ཅིང་། འཁྱོར་
བཞིན་ཕྱི་ལ་ཐོན་པ་དང་། ཤར་རྒྱག་ཉལ་ཁང་དུ་ཕྱིན་ནས། བཟི་བའི་རོ་དེ་ཉལ་ཁྲིའི་
སྟེང་དུ་ལྷབ་སེ་ལྷུང་སོང་། དེ་ནས་བརྐུས་ནས་འཁྱེར་ཡོང་བའི་རླངས་འཁོར་ཞིག་ང་
ཚོའི་མཉམ་དུ་ང་ཚོའི་མདུན་སྒོ་དེ་ག་རང་ལ་ཡོད་པ་རེད།
ངས་ཁོང་གཉིད་ལས་སློང་དགོས་བྱུང་ལ། ངས་རླངས་འཁོར་དེ་ཐག་རིང་ས་
ཞིག་ལ་གཡུགས་རྒྱུའི་ཆེད་དུ་རླངས་འཁོར་སྦར་ཐུབ་ཀྱི་མི་འདུག ཁོང་གིས་ནང་
འཇམ་དོར་མ་ཐུང་ཐུང་ཁོ་ན་གོན་ཏེ། ཉལ་ཁྲི་ནས་འཁྱོར་བཞིན་ཕྱི་ལ་ཐོན་པ་དང་།
བྱིས་པ་ཚོས་སྒེའུ་ཁུང་ནས་ཁོང་དགོད་བྱེད་ཀྱི་འདུག དེ་ནས་ལམ་མེད་སའི་ཞིང་
ཚིགས་ཀྱི་ཡུར་ཕྲེང་མཁྲེགས་པོ་རྣམས་ཀྱི་སྟེང་ནས་འཕུར་མ་ལྡིང་གིས་བརྒྱུགས་
ཏེ། ཅལ་སྒྲ་དང་ལྡིར་སྒྲ་དང་བཅས་མཐར་རླངས་འཁོར་དེ་འགྲོ་རྒྱུ་མེད་པའི་ཚད་
དུ་སོང་ཞིང་། དེ་ནས་རང་འཐག་རྙིང་པ་ཞིག་གི་ཐག་ཉེ་ན་ཡོད་པའི་སྤྲིན་བལ་ཤིང་
རྒན་ཞིག་གི་འོག་ཏུ་རླངས་འཁོར་དེ་འགུལ་མེད་ངང་ཤི་བར་གྱུར། “འདི་ལས་
ཕར་འགྲོ་ཐུབ་ཀྱི་མི་འདུག" ཌིན་གྱིས་དེ་སྐད་ལབ་ནས་ཕྱིར་ཐོན་ཅིང་། ཟླ་འོད་
འོག་ཏུ་དོར་ཐུང་དང་བཅས་མེལ་ལེ་ཕྱེད་ཙམ་ཡོད་པའི་མ་རྨོས་ལོ་ཏོག་གི་ཞིང་
ཁ་བརྒྱུད་ནས་སླར་ལོག་མགོ་བརྩམས་སོང་། ང་ཚོ་ནང་དུ་བསླེབས་ནས་གཉིད་དུ་
ཕྱིན་པ་ཡིན། ཌེན་ཝར་ཚང་མ་དང་། ངའི་བུད་མེད་གྲོགས་མོ། རླངས་འཁོར་དེ་
ཚོ། བྱིས་པ་རྣམས། ཉམ་ཆུང་ཧྥ་རན་ཁི། སྦི་རག་དང་ལྕགས་ཊིན་གྱིས་ཁྱབ་ཡོད་པའི་
སྡོད་ཁང་བཅས། ཡོད་ཚད་ནི་འཇིགས་ཡེར་བའི་རྫོར་པོ་ཞིག་གི་ནང་དུ་འདུག དེ་
ནས་ང་གཉིད་ཐབས་བྱས་པ་ཡིན། འབུ་ཆ་ག་པ་ཞིག་གིས་ང་སྐབས་ཅིག་གི་རིང་ལ་
གཉིད་དུ་མ་བཅུག ནུབ་ཕྱོགས་ཀྱི་ཆ་འདིའི་མཚན་མོའི་སྐབས་སུ། ངས་ཝ་ཡོ་མིང་
མངའ་སྡེ་ནས་མཐོང་ཡོད་པ་ལྟར། སྐར་ཚོགས་རྣམས་ནི་མཁའ་དབྱིངས་ནས་ཤོག་
སྦག་ཅིག་གད་པ་དང་འདྲ་བར་རྒྱ་ཆེ་ཞིང་། དམ་པའི་ཆོས་ཀྱི་རྒྱལ་སྲས་དེ་དང་འདྲ་
བར་ཁེར་རྐྱང་རེད། རྒྱལ་སྲས་དེས་ནི་རང་གི་ཡབ་མེས་ཀྱི་སྐྱེད་མོས་ཚལ་བོར་བ་
དང་། སྐར་མ་སྨིན་དྲུག་གམ་སྤུན་བདུན་ཐོང་གཤོལ་གྱི་དབྱིབས་སུ་ཡོད་པའི་ཡུ་བའི་
མཚམས་ཀྱི་བར་སྣང་དེར་འགྲུལ་བཞུད་བྱས་ཏེ་སླར་ཡང་རྙེད་པའི་འབད་བརྩོན་
བྱས། དེར་བརྟེན། སྐར་ཚོགས་དེ་རྣམས་མཚན་གྱི་ཆ་ལ་དལ་བོར་འཁོར་ཞིང་། 
དངོས་གནས་མ་ཤར་གོང་གི་ཆེས་སྔ་མོ་ཞིག་ལ་ཁན་ས་སི་མངའ་སྡེའི་ནུབ་ཕྱོགས་
མཚམས་ཀྱི་ས་ཆ་ལུང་སྟོང་སྨུག་སྐྱའི་མདོག་དང་ལྡན་པ་དེའི་ཐད་ནས་ཆེས་ཆེ་བའི་
འོད་དམར་པོ་དེ་ཤར་བྱུང་ལ་། བྱིའུ་རྣམས་ཀྱིས་ཌེན་ཝར་གྱི་སྟེང་ཐོད་ནས་གཤོག་
པའི་རྡེབ་སྒྲ་བསྒྲགས།

ལེའུ་བརྒྱད་པ།

ཞོགས་པར་ང་ཚོ་ལ་འཇིགས་ཡེར་བའི་སྐྱུག་མེར་བ་ཞིག་བྱུང་། ཌིན་གྱིས་ཐོག་མར་
བྱས་པ་ནི། མ་རྨོས་ལོ་ཏོག་གི་ཞིང་ཁའི་ཕ་རོལ་ཏུ་ཕྱིན་ནས་རླངས་འཁོར་དེས་ང་
ཚོ་ཤར་ཕྱོགས་ལ་འཁྱེར་ཐུབ་མིན་ལ་བལྟས་པ་རེད། ངས་ཁོང་ལ་མ་འགྲོ་ཞེས་ལབ་
པ་ཡིན་མོད་གང་ལྟར་ཁོང་ཕྱིན་པ་རེད། ཁོང་གདོང་མདོག་ཤོར་ནས་ཚུར་བསླེབས་
བྱུང་། "ཁོ་རེ། དེ་ནི་བརྩད་ཞིབ་ཉེན་རྟོག་པ་ཞིག་གི་རླངས་འཁོར་རེད་འདུག ངས་
རླངས་འཁོར་ལྔ་བརྒྱ་ཐམ་པ་བརྐུས་པའི་ལོ་དེ་ནས་བཟུང་ལུང་པ་འདིའི་ཉེན་རྟོག་
ས་ཁུལ་ཡོད་དོ་ཅོག་གིས་ངའི་མཛུབ་རིས་ཤེས་ཀྱི་ཡོད་པ་རེད། ངས་རླངས་འཁོར་དེ་
དག་གི་མཉམ་དུ་ཅི་བྱེད་པ་དེ་ཤེས་སོང་ངམ། ངས་རླངས་འཁོར་བསྐོར་ན་འདོད་པ་
ཙམ་ཡིན། ཁོ་རེ། ང་ཐོན་དགོས། ཉོན་དང་། ང་ཚོ་ད་ལྟ་རང་ལ་ཕྱི་ལོགས་ལ་མ་ཐོན་
པ་ཡིན་ན་ང་ཚོ་བཙོན་ཁང་ནང་དུ་སླེབས་འགྲོ་གི་རེད།”
"དམྱལ་བ་ཁྱོད་བདེན་པ་རེད།" ངས་ལབ་པ་ཡིན་ལ། དེ་ནས་ང་ཚོས་ལག་པས་
ནུས་ཚད་ཀྱིས་གང་མགྱོགས་ཅི་མགྱོགས་ངང་ཅ་ལག་བསྡུ་གསོག་བརྒྱབ་པ་ཡིན། སྐེ་
དཀྲིས་དང་སྟོད་ཐུང་གི་སྣེ་མོ་རྣམས་མར་བསྣར་བཞིན། ང་ཚོས་ང་ཚོའི་ཁྱིམ་ཚང་
ཆུང་ཆུང་ཤ་ཚ་མོ་འདི་ལ་བདེ་མོ་མགྱོགས་པོ་ཞིག་བཞག་པ་ཡིན། དེ་ནས་སུ་གང་
གིས་ཀྱང་ང་ཚོ་ཡིན་པ་མི་ཤེས་པའི་བདེ་འཇགས་ཀྱི་ལམ་ཁའི་ཕྱོགས་སུ་གོམ་པ་
འཁྱོར་ཏེ་ཕྱིན་པ་ཡིན། ཇ་ནེད་ཆུང་ཆུང་དེ་ནི་ང་ཚོའམ་ང་། ཡང་ན་སུ་ཡིན་ཡང་།
དེ་ཐོན་འགྲོ་བ་མཐོང་ནས་ངུ་གི་འདུག ཧྥ་རན་ཁི་ནི་གུས་ཞབས་དང་བཅས་བསྡད་
འདུག ངས་མོ་ལ་འོ་ཞིག་བསྐྱལ་ནས་དགོངས་དག་ཞུས་པ་ཡིན།
“ཁོང་ཏན་ཏན་སྨྱོན་པ་ཞིག་རེད།" མོས་ལབ་བྱུང་། "ཏན་ཏན་བྲོས་ཕྱིན་པའི་
ངའི་ཁྱོ་ག་དེ་དྲན་བཅུག་བྱུང་། ཏག་ཏག་མི་གཅིག་པ་གཅིག་རྐྱང་རེད། ངས་ཏན་
ཏན་ངའི་བུ་མིག་ཁི་ནི་འདི་ལྟར་འཚར་ལོངས་མི་ཡོང་བའི་རེ་བ་བྱེད་ཀྱི་ཡོད་ལ།
ཁོང་ཚོ་ཚང་མ་དེ་འདྲ་ཆགས་ཡོང་གི་འདུག"
དེ་ནས་རང་གི་ཁྱིམ་གསོས་འབུ་བསེ་བ་ལག་པ་ན་ཡོད་པའི་ལུ་སིལ་ཆུང་ཆུང་
ལ་ངས་བདེ་མོ་བྱོས་ལབ་པ་ཡིན། ཇིམ་མི་ཆུང་ཆུང་དེ་གཉིད་དུ་ཡུར་འདུག འདི་
དག་ཚང་མ་ཡིད་དུ་འོང་བའི་གཟའ་ཉི་མའི་ཞོགས་ཀའི་ནམ་ལངས་སྐབས་ཀྱི་སྐར་
ཆ་ཁ་ཤས་ཀྱི་ནང་ཚུད་ལ་བྱུང་བ་རེད་ལ། དེ་དང་ཆབས་ཅིག་ང་ཚོས་རང་གི་དོ་པོ་
ཧྲུལ་པོ་དང་བཅས་ཐོན་ཕྱིན་པ་ཡིན། ང་ཚོས་བྲེལ་བ་བྱས་པ་ཡིན། སྐར་མ་རེ་རེ་
བཞིན་ཉེན་རྟོག་རླངས་འཁོར་ཞིག་ལུང་པའི་གཤོངས་ཤིག་ནས་ཐོན་ཏེ་ང་ཚོའི་སྒང་
ལ་མཆོངས་ནས་ཡོང་གི་ཡོད་པའི་ཚོད་དཔག་བྱས་པ་ཡིན།
“གལ་སྲིད་མེ་མདའ་རིང་མདའ་ཅན་གྱི་བུད་མེད་དེས་ང་ཚོ་མཐོང་བ་ཡིན་ན།
ང་ཚོ་ཚར་ཚར་བ་རེད།” ཌིན་གྱིས་ལབ་བྱུང་། “ང་ཚོས་ངེས་པར་དུ་གླ་གཏོང་ཞིག་
ལེན་དགོས། དེ་ནས་ང་ཚོ་བདེ་འཇགས་རེད།” ང་ཚོས་ཁ་པར་བེད་སྤྱོད་ཆེད་ཞིང་
པའི་ཁྱིམ་ཚང་ཞིག་གཉིད་ལས་དཀྲོགས་གྲབས་བྱས་མོད། ཁོང་ཚོའི་ཁྱི་ཡིས་ང་ཚོ་
ཕྱིར་དེད་སོང་། སྐར་མ་རེ་རེ་ནས་དོན་དག་རྣམས་ཉེན་ཁ་ཇེ་ཆེར་འགྲོ་གི་འདུག་
སྟེ། ཞོགས་པར་སྔ་ལངས་བྱེད་མཁན་གྱི་ཞིང་པ་ཞིག་གིས་མ་རྨོས་ལོ་ཏོག་གི་ཞིང་ཁ་
ནས་རླངས་འཁོར་རྙིང་གོག་དེ་ཆག་ནས་ཡོད་པ་མཐོང་གི་རེད། མཐར་ཨ་མ་རྒན་
རྒོན་བློ་འབབ་ཅིག་གིས་ང་ཚོ་ལ་མོའི་ཁ་པར་བེད་སྤྱོད་གཏོང་བཅུག་སོང་། ང་ཚོས་
ཌེན་ཝར་གྲོང་ཁྱེར་དཀྱིལ་ན་ཡོད་པའི་གླ་གཏོང་ལ་ཁ་པར་བཏང་བ་ཡིན། ཡིན་ན་
ཡང་ཁོ་བསླེབས་མ་སོང་། ང་ཚོ་ལམ་ནས་མར་ཁྱར་འཁྱོར་གྱིས་ཕྱིན་པ་ཡིན། ཞོགས་
པ་སྔ་པོའི་རླངས་འཁོར་འགྲུལ་བཞུད་མགོ་བཙུགས་སོང་ལ། རླངས་འཁོར་རེ་རེ་ནི་
ཉེན་རྟོག་པའི་རླངས་འཁོར་དང་འདྲ་སེ་འདུག དེ་ནས་གློ་བུར་ཞིག་ལ་ང་ཚོས་ཉེན་
རྟོག་པའི་རླངས་འཁོར་ཞིག་ཡོང་གི་ཡོད་པ་མཐོང་བྱུང་། ད་ནི་ངས་ཤེས་པའི་བདག་
གི་མི་ཚེ་དེའི་མཇུག་མཐའ་ཡིན་པ་དང་། དེ་ནི་གསར་པ་དང་སྐྱི་གཡའ་བའི་བཙོན་
ཁང་གི་རིམ་པ། ལྕགས་དྲའི་སྡུག་བསྔལ་གྱི་ཁྲོད་དུ་འགྲོ་བཞིན་པ་ཞིག་ཡིན་པ་ངས་
ཤེས་བྱུང་། འོན་ཀྱང་ཉེན་རྟོག་རླངས་འཁོར་དེ་ནི་ང་ཚོའི་གླ་གཏོང་གི་རླངས་འཁོར་
རེད་འདུག སྐབས་དེ་ནས་བཟུང་ང་ཚོ་ཤར་ཕྱོགས་ལ་འཕུར་ཕྱིན་པ་ཡིན།
འགྲུལ་བཞུད་ལས་ཁུངས་ན་ ༡༩༤༧ ལོའི་ཁ་ཌི་ལག་རྟགས་ཅན་གྱི་རླངས་
འཁོར་ཆེན་པོ་ལེ་མོ་བཟིན་ཞིག་ཆི་ཁ་གོ་བར་དུ་བསྐོར་མཁན་ཞིག་དགོས་པའི་ཧ་
ལས་པའི་གོ་སྐབས་ཡག་པོ་ཞིག་འདུག སྦྱིན་བདག་དེས་ནི་ཁྱིམ་མི་དང་བཅས་མེག་
སི་ཁོ་གྲོང་ཁྱེར་ནས་ཡར་རླངས་འཁོར་བསྐོར་ཏེ་ཡོང་བ་དང་། དེ་ནས་ཐང་ཆད་ཅིང་
ནང་མི་ཚང་མ་མེ་འཁོར་ནང་དུ་བཅུག་འདུག ཁོང་གིས་འདོད་དོན་ནི་ལག་ཁྱེར་
ཞིག་དང་རླངས་འཁོར་དེ་ཕ་གིར་འབྱོར་རྒྱུ་དེ་རེད། ངའི་ཡིག་ཆ་རྣམས་ཀྱིས་ཁོང་ལ་
ཡོད་ཚད་འགྲིག་འགྲོ་རྒྱུ་ཡིན་པའི་ཡིད་ཆེས་རྙེད་སོང་། ངས་ཁོང་ལ་སེམས་ཁྲལ་མ་
བྱེད་ལབ་པ་ཡིན། ངས་ཌིན་ལ། "རླངས་འཁོར་འདི་ལ་ཧམ་པ་ཚད་མ་ཡོང་།" ཞེས་
ལབ་པ་ཡིན། ཌིན་གྱིས་རླངས་འཁོར་དེ་ལ་ལྟ་རྒྱུར་དགའ་སྣང་གིས་ས་ལྡིང་གནམ་
ལྡིང་བྱེད་ཀྱི་འདུག ང་ཚོ་ཆུ་ཚོད་གཅིག་ལ་སྒུག་དགོས་བྱུང་། ང་ཚོ་ཡེ་ཤུའི་ལྷ་ཁང་
གི་འཁྲིས་ནས་སྤང་སྟེང་ལ་ཉལ་བསྡད་པ་ཡིན། ས་ཆ་དེར་ ༡༩༤༧ ལོར་ ངས་རི་
ཋ་ བྷེ་ཋིན་ཁོརད་ཁྱིམ་ལ་བསྐྱལ་བའི་རྗེས་དེར། སྲང་ལམ་དུ་སློང་མོ་བྱེད་པའི་སྤྲང་
པོ་རྣམས་དང་མཉམ་དུ་དུས་ཚོད་ཏོག་ཙམ་བསྐྱལ་བ་ཡིན། དེ་ནས་ང་ནི་འཇིགས་
ཡེར་བའི་ཨ་ཐང་ཆད་པའི་རྐྱེན་ལ་བརྟེན་ནས་གཉིད་ཤོར་འདུག་ཅིང་། ངའི་གདོང་
དུ་ཕྱི་དྲོའི་བྱིའུ་རྣམས་འཁོར་བཞིན་ཡོད། ངོ་མ་བཤད་ན་སུ་ཞིག་གིས་ཕྱོགས་གང་
ཞིག་ཏུ་ཨོར་གྷོན་ཞེས་པའི་སྦུ་གུའི་རོལ་ཆ་གཏོང་བཞིན་འདུག འོན་ཀྱང་ཌིན་གྱིས་
གྲོང་ཚོའི་ནང་དུ་འདུར་རྒྱུག་བྱས། ཁོང་གིས་ཉིན་གུང་ཁ་ལག་ཟ་ས་ཞིག་ཏུ་ཞབས་
ཞུ་མའི་ལས་ཀ་བྱེད་མཁན་ཞིག་དང་མཉམ་དུ་ངོ་ཤེས་ཤིག་ལ་བསྟོད་ར་བཏང་ཞིང་།
དེ་ནས་ཕྱི་དྲོ་དེར་རང་གི་ཁར་ཌི་ལག་རླངས་འཁོར་གྱི་ནང་ནས་བསྐོར་བསྐྱོད་བྱེད་
རྒྱུའི་དུས་ཆད་བྱས་འདུག ཁོང་གིས་གསར་འགྱུར་དེ་འཁྱེར་ནས་ང་གཉིད་ལས་
སློང་དུ་ལོག་འདུག ད་ནི་ངས་རང་ཉིད་ཇེ་བདེ་ཡིན་པ་ཚོར། ང་རྙོག་འཛིང་གསར་
པ་ཞིག་གི་ནང་དུ་གཉིད་སད་པ་རེད།
ཁར་ཌི་ལག་རླངས་འཁོར་བསླེབས་པ་དང་། ཌིན་གྱིས་དེ་མ་ཐག་“སྣུམ་ལྡུག་
དགོས་”ལབ་སྟེ་རླངས་འཁོར་བསྐོར་ནས་ཕྱིན་སོང་། འགྲུལ་བཞུད་ལས་ཁུངས་ཀྱི་
མི་དེས་ང་ལ་བལྟས་ནས་“ཁོང་ག་དུས་ཚུར་ལོག་གི་རེད། འགྲུལ་པ་རྣམས་ནི་འགྲོ་
རྒྱུར་གྲ་སྒྲིག་ཨང་གསར་རེད།” ཅེས་བཤད་ནས། ཤར་ཕྱོགས་ཡེ་ཤུའི་སློབ་གྲྭ་ཞེས་
པའི་སློབ་གྲྭ་ཞིག་ནས་ཡིན་པ། ཨར་ལནད་ཡུལ་གྱི་མི་རྒྱུད་ཡིན་པའི་བྱིས་པ་གཉིས་
སྟེགས་བུའི་སྟེང་རང་གི་འགྲུལ་སྒམ་དང་བཅས་སྒུག་བཞིན་པ་དེ་ང་ལ་བསྟན་བྱུང་།
“ཁོང་སྣུམ་ལྡུག་ཏུ་ཕྱིན་པ་རེད། ཁོང་ལམ་སེང་ཚུར་ལོག་གི་རེད། ང་ཟུར་ཞིག་
ལ་འཛུལ་ནས་ཌིན་ལ་བལྟས། ཁོང་གིས་ཞབས་ཞུ་མའི་ཆེད་རླངས་འཁོར་གྱི་མེ་སྦར་
བཞིན་བཞག་ཅིང་། ཞབས་ཞུ་མ་དེས་རང་གི་མགྲོན་ཁང་གི་ཁང་མིག་ཏུ་གྱོན་པ་
བརྗེ་བཞིན་བསྡད་འདུག ངོ་མ་བཤད་ན། ང་གང་དུ་ལངས་ཡོད་ས་དེ་ནས་ངས་མོ་
མཐོང་ཐུབ་ཀྱི་འདུག མེ་ལོང་གི་མདུན་དུ་ལངས་ནས་མོའི་དར་གོས་ཀྱི་ཤ་འབྱར་
དོར་མ་བསྐྱར་སྒྲིག་དང་སྐྲ་ལ་བཟོ་བཅོས་རྒྱག་བཞིན་འདུག ང་ཡང་ཁོང་ཅག་དང་
ལྷན་དུ་འགྲོ་ཐུབ་ན་སྙམ་བྱུང་། མོ་བརྒྱུགས་ནས་ཕྱིར་ཐོན་ཅིང་། ཁ་ཌི་ལག་རླངས་
འཁོར་ནང་མཆོངས་སོང་། ང་ག་ལེར་ཕྱིར་འཁོར་ནས་འགྲུལ་བཞུད་ལས་ཁུངས་ཀྱི་
དཔོན་པོ་དང་འགྲུལ་བ་རྣམས་ལ་སེམས་ཁྲལ་མ་བྱེད་ལབ་པ་ཡིན། ང་སྒོ་འགྲམ་ན་
ལངས་ཡོད་ས་དེ་ནས་ངས་ཁ་ཌི་ལག་དེའི་གློག་གསལ་ལ་མི་གསལ་བ་དང་བཅས།
ཁི་ལེབ་ལནད་ ཕེ་ལེ་སི་ཞེས་པའི་ལམ་དེ་བརྒལ་བཞིན་པ་མཐོང་བྱུང་ལ། ཌིན་གྱིས་
T དབྱིབས་ཅན་གྱི་སྟོད་ཐུང་དང་། སྤྲོ་སྣང་གིས་ཁེངས་པ། ལག་པ་གཡུག་བཞིན་བུ་
མོ་དེ་ལ་སྐད་ཆ་བཤད་བཞིན། རླངས་འཁོར་འགྲོ་ཆེད་ཁ་ལོ་བའི་འཁོར་ལོའི་སྟེང་
སྒུར་བཞིན་འདུག་ལ། བུ་མོ་དེ་ནི་སྐྱོ་བའི་ཉམས་དང་ལྷན་དུ་སྤོབས་པའི་ཉམས་ཤིག་
དང་བཅས་ཁོང་གི་འཁྲིས་ལ་བསྡད་འདུག ཉི་མ་དཀར་ཆིལ་ལེར་ཡོད་པའི་སྐབས་
དེར་ཁོང་ཚོ་རླངས་འཁོར་འཇོག་ཐང་ཞིག་ལ་ཕྱིན་ནས་(ས་ཆ་འདིར་ཌིན་གྱིས་
སྔོན་མ་ལས་ཀ་བྱས་མྱོང་ཡོད་པ་རེད།) རྒྱབ་ཀྱི་ས་ཕག་གི་རྩིག་པ་ཡོད་སའི་ཐག་ཉེར་
རླངས་འཁོར་བཀག་སོང་། དེ་ནས་ཁོང་གིས་བཤད་པ་ལྟར་ན། ཅི་ཡང་མ་འགོར་
བར་ཁོང་གིས་མོ་ལ་བྱས་པ་ཡིན་ཟེར་ལ། དེ་ཙམ་དུ་མ་ཟད། མོ་རང་ལ་རེས་གཟའ་
པ་སངས་ཉིན་གྱི་གླ་ཆ་ཐོབ་མ་ཐག་ཏུ་ང་ཚོའི་རྗེས་སྙེག་ནས་ཤར་ཕྱོགས་ལ་ཡོང་རྒྱུ་
དང་། དེ་ཡང་སྤྱི་སྤྱོད་རླངས་འཁོར་ནས་ཡོང་རྒྱུ། ནེའུ་ཡོག་གི་ལག་ཛིང་ཋོན་ལམ་
ཆེན་སྟེང་ཡོད་པའི་ཨི་ཡན་ མག་ཨར་ཐར་གྱི་སྡོད་ཁང་དུ་ང་ཚོ་ལ་ཐུག་རྒྱུ་ཡིན་
པའི་སྐུལ་མ་བྱས་འདུག་ལ། མོས་ཀྱང་ཡོང་རྒྱུར་མོར་མཐུན་བྱས་འདུག མོའི་མིང་
ལ་བྷེ་ཝར་ལི་ཟེར། སྐར་མ་སུམ་ཅུ་འགོར་རྗེས་ཌིན་ཕྱིར་བརྒྱུགས་ནས། འོ་བསྐྱལ་བ་
དང་བདེ་མོ་འཇོག་པ་དང་། ཁས་ལེན་མང་པོ་བྱེད་པ་དང་བཅས་བུ་མོ་དེ་མོའི་མགྲོན་
ཁང་དུ་བསྐྱལ། དེ་ནས་ང་ཚོ་སྟེ་འགྲུལ་པ་རྣམས་ལེན་རྒྱུའི་ཆེད་དུ་འགྲུལ་བཞུད་
ལས་ཁུངས་ལ་ཡར་ཤར་རྒྱག་བརྒྱུགས་ཡོང་སོང་།
"ཨོ་རེད། ད་ནི་འགྲོ་རན་པ་རེད།” བྷི་རོ་ཌི་ཝེ་ སམ་ཞེས་པའི་འགྲུལ་བཞུད་ལས་
ཁུངས་ཀྱི་དཔོན་པོས་དེ་ལྟར་བཤད། “ངས་ཁྱེད་རང་གིས་ཁ་ཌི་ལག་དེ་འཁྱེར་ནས་
ཕྱིན་པ་རེད་བསམས་བྱུང་།”
"འདི་ངའི་འགན་འཁུར་ཡིན།” ངས་ལབ་པ་ཡིན། "སེམས་ཁྲལ་མ་བྱེད།" ཌིན་
ནི་ཧ་ཅང་མངོན་གསལ་གྱིས་སྨྱོ་འཚུབ་འཚུབ་ཅིག་གི་ནང་དུ་ཡོད་སྟབས་མི་ཚང་
མས་ཁོང་གི་སྨྱོན་པའི་རང་བཞིན་ལ་ཚོད་དཔག་བྱེད་ཐུབ་ཅེས་ལབ་པ་ཡིན། ཌིན་
ཚོང་པ་འདྲ་པོ་ཞིག་ཏུ་གྱུར་སོང༌། ཡེ་ཤུའི་བྱིས་པ་དེ་ཚོ་ལ་དོ་པོ་འཁྱེར་རོགས་བྱས་
སོང་། བྱིས་པ་དེ་ཚོ་མར་སྡོད་ལོང་མ་བྱུང་གོང་དང་། ངས་ཌེན་ཝར་ལ་བདེ་མོ་
བྱོས་ཞེས་ལག་པ་གཡུག་ལོང་མ་བྱུང་གོང་དེར། ཌིན་ཕར་མ་རྒྱུག་པའི་གོང་དེར།
རླངས་འཁོར་ཆེན་པོ་དེས་ཧ་ལས་པའི་བྱ་ཞིག་དང་འདྲ་བའི་འཐེན་ཤུགས་ཀྱི་ལྡིར་
སྒྲ་བསྒྲགས། ཌེན་ཝར་ནས་མེལ་ལེ་གཉིས་ཙམ་ཡང་མ་ཕྱིན་པའི་སྔོན་དེར་རླངས་
འཁོར་གྱི་རྒྱུག་ཚད་བརྟག་ཆས་ཆག་པ་རེད། དེའི་རྒྱུ་མཚན་ནི་ཌིན་གྱིས་རྒྱུག་ཚད་
དེ་མེལ་ལེ་ ༡༠༠ ལས་ཆེས་ཆེར་བརྒལ་བའི་ཐོག་ནས་འདེད་བཞིན་ཡོད་པ་རེད།
“རེད། རྒྱུག་ཚད་བརྟག་ཆས་མེད་ན་ང་ཇི་ཙམ་གྱིས་རྒྱུག་གི་ཡོད་པ་ངས་ཤེས་ཀྱི་
མ་རེད། ངས་འདི་ཆི་ཁ་གོ་བར་དུ་ཤར་རྒྱག་དེད་འགྲོ་ལ། དུས་ཚོད་ཀྱི་ཐོག་ནས་རྒྱུག་
ཚད་ཤེས་ཀྱི་རེད།" ང་ཚོ་རྒྱུག་ཚད་བདུན་ཅུའི་སྟེང་དུ་འགྲོ་གི་ཡོད་པ་ལྟ་བུ་ཞིག་
ཀྱང་མི་ཚོར་མོད། གྷི་རི་ལེ་བར་དུ་འགྲོ་སའི་ལམ་ཆེན་དྲང་མོ་མདའ་ལྟ་བུ་དེའི་སྟེང་
དུ་རླངས་འཁོར་གཞན་རྣམས་ནི་སྦྲང་མ་ཤི་བོ་ཞིག་དང་འདྲ་བར་ང་ཚོའི་རྒྱབ་
ཏུ་ལུས་སོང༌། "ང་ཚོ་ཤར་ནུབ་ཀྱི་ཕྱོགས་སུ་འགྲོ་བཞིན་པའི་རྒྱུ་མཚན་ནི། སལ། ང་
ཚོ་སི་ཋར་ལིང་གྲོང་པ་ན་ཡོད་པའི་ཨེ་ཌི་ ཝོལ་གྱི་རྩྭ་ས་ལ་ཡིན་གཅིག་མིན་གཅིག་
འགྲོ་དགོས་འཁེལ་གྱི་ཡོད་པ་རེད། ཁྱེད་རང་ཁོང་ལ་ཐུག་དགོས་པ་དང་ཁོང་གི་རྩྭ་
ས་ལ་བལྟ་དགོས་པ་རེད། གྲུ་གཟིངས་འདི་ནི་ཧ་ཅང་རྒྱུག་མགྱོགས་ལ། དུས་ཚོད་
འགོར་འགྱངས་ཅི་ཡང་མེད་པར་ང་ཚོ་ཕ་གིར་འབྱོར་གྱི་རེད་ལ། མི་དེའི་མེ་འཁོར་
མ་སླེབས་པའི་ཆེས་སྔོན་ལ་ང་ཚོ་ཆི་ཁ་གོ་ལ་འབྱོར་གྱི་རེད།” འགྲིག་གི་རེད། ང་ནི་
དེ་ལ་འཐད་པ་ཡིན། ཆར་པ་གཏོང་མགོ་ཚུགས་སོང་མོད། ཌིན་ནི་ཁྱོན་ནས་ཇེ་དལ་
ལ་ཕྱིན་མ་སོང་། རླངས་འཁོར་དེ་ནི་ཆེ་ཞིང་ནག་ལ། ལེ་མོན་བཟིན་གྱི་བཟོ་ལྟ་རྙིང་
པའི་ཐོན་ཐེངས་མཐའ་མའི་གྲས། ཆེ་ལ་རིང་བའི་རྒྱ་ཁྱོན་ཅན། རྒྱབ་ཤུན་དཀར་པོ་
གཡོགས་པའི་འཁོར་ལོ་ཅན། ད་དུང་གཅིག་བྱས་ན་མེ་མདེལ་འགོག་ནུས་ཀྱི་སྒེའུ་
ཁུང་ཡོད་པ་རེད། ཡེ་ཤུའི་དྲང་སྲོང་བྷོ་ན་ཝན་ཆུ་ར་ཞེས་པའི་གཞིས་སྒར་གྱི་ཡེ་
ཤུའི་བྱིས་པ་གཉིས་ནི་རྒྱབ་ཏུ་བསྡད་ཅིང་། འགྲོ་བཞིན་ཡོད་པ་ལ་དགའ་ཞིང་མགུ་
ནས་འདུག ཁོང་གཉིས་ཀྱིས་ང་ཚོ་ཇི་ཙམ་གྱིས་མགྱོགས་པོར་འགྲོ་གི་ཡོད་པ་དེའི་
སྐོར་ལ་ཅི་ཡང་ཤེས་ཀྱི་མེད། ཁོང་ཚོས་ཌིན་ལ་ཁ་བརྡ་བྱེད་རྩིས་བྱས་སོང་མོད་
ཌིན་གྱིས་ཅི་ཡང་མ་བཤད་པར་རང་གི་སྟོད་གོས་ཕུད་ཅིང་བྲང་གཅེར་བུར་ཐོན་ཏེ་
རླངས་འཁོར་བསྐོར་སོང་། “ཨོ། བྷེ་ཝར་ལི་ནི་ཡིད་དུ་འོང་བའི་བུ་མོ་མཛེས་མ་ཆུང་
ཆུང་ཞིག་རེད། མོ་རང་ནེའུ་ཡོག་ཏུ་ང་ལ་ཐུག་གི་རེད། ང་ལ་ཁ་མེལ་ནས་བཟའ་
འཐོར་གྱི་ཡིག་ཆ་ཐོབ་མ་ཐག་ཏུ་ང་ཚོ་གཉིས་ཆང་ས་རྒྱག་གི་ཡིན། ཚང་མ་ཁྲིགས་
སེ་འགྲོ་གི་འདུག སལ། ང་ཚོས་མགོ་བཙུགས་ཡོད། ཨོ་རེད་ཡ།” ངས་ནི་ཌེན་ཝར་
ནས་ཅི་ཙམ་གྱིས་མགྱོགས་པོར་ཐོན་པ་དེ་ཙམ་གྱིས་ཡག་ག་ཡོད་པ་ཞིག་ཚོར་བྱུང་
ལ། དེ་ནི་ང་ཚོས་མགྱོགས་པོར་བྱེད་བཞིན་ཡོད། བཞི་མདོ་ཁ་ཞིག་ཏུ་ང་ཚོ་ལམ་
ཆེན་ནས་མར་བབས་སྐབས་དེར་མུན་པ་རུབ་བཞིན་འདུག དེ་ནས་ང་ཚོ་འདམ་
ཡོད་སའི་ལམ་ཞིག་གི་སྒང་ལ་ཕྱིན་པ་དེས་ཁ་ལོ་ར་ཌོ་མངའ་སྡེའི་ཤར་ངོས་ཀྱི་ཐང་
སྟོང་ཡིད་མུག་པ་དེ་བཅད་ནས་ས་སྟོང་ལུང་སྟོང་ཞིག་ན་ཡོད་པའི་ཨེ་ཌི་ ཝོལ་གྱི་
རྩྭ་ས་ལ་ཁྲིད་པ་རེད། ཡིན་ན་ཡང་ད་དུང་ཡང་ཆར་པ་འབབ་ཀྱིན་འདུག་ལ། འདམ་
འབག་ནི་འདྲེད་བརྡར་ཤོར་བ་ཞིག་འདུག ཌིན་གྱིས་རྒྱུག་ཚད་བདུན་ཅུ་བར་དུ་ཇེ་
དལ་ལ་བཏང་སོང་། འོན་ཀྱང་ཁོང་ལ་ད་དུང་ཡང་ཇེ་དལ་ལ་ཐོངས། དེ་མིན་ང་ཚོ་
འདྲེད་བརྡར་ཤོར་གྱི་རེད་ལབ་པ་ཡིན། ཁོང་གིས། "སེམས་ཁྲལ་མ་བྱེད། ཁོ་རེ། ཁྱེད་
ཀྱིས་ང་ཤེས།" ཅེས་ཟེར།
“ཐེངས་འདི་ལ་མིན།” ངས་ལབ་པ་ཡིན། “ཁྱེད་རང་དངོས་གནས་ཆེས་མགྱོགས་
དྲགས་ནས་འགྲོ་གི་འདུག" ང་ཚོ་ཤུད་འགྲོ་བའི་འདམ་གྱི་སྟེང་དུ་འཕུར་ནས་འགྲོ་
བཞིན་འདུག་ལ། ངས་དེ་ལྟར་བཤད་ཚར་མ་ཐག་ཏུ་ང་ཚོ་ལམ་ཆེན་སྟེང་ནས་
གཡོན་དུ་ཆེར་ཆེར་དཀྱོགས་ས་ཞིག་ལ་འཕྲད་ཅིང་། ཌིན་གྱིས་དེ་ལྟར་དཀྱོག་རྒྱུའི་
ཆེད་དུ་འཁོར་ལོ་ཤུགས་ཀྱིས་བསྐོར་སོང་མོད། རླངས་འཁོར་ཆེན་པོ་དེ་སྣུམ་ཞད་
ཅན་གྱི་འདམ་གྱི་ངོས་ནས་ཤུད་པར་གྱུར་ཅིང་། ཆེས་ཆེ་བའི་ཡོ་འཁྱོམ་བྱས་སོང་།
“ལྟོས་ཨ།” ཌིན་གྱིས་སྐད་བརྒྱབ་ཅིང་། ཁོས་དེ་ལ་ཡ་མེད་བཏང་བ་དང་། སྐད་ཅིག་གི་
རིང་ལ་རང་གི་ལྷ་མོ་སྟེ་རླངས་འཁོར་དེ་དང་ལྷན་དུ་གྱད་འགྲན་བྱས་སོང་། དེ་ནས་
རླངས་འཁོར་གྱི་མདུན་ནི་ལམ་གྱི་སྒང་ལ་ཡོད་ཅིང་ལྟག་རྒྱབ་དེ་ས་དོང་དུ་ལྷུང་བར་
གྱུར། ཡོད་ཚད་ནི་ཆེས་དལ་ཅག་གེ་བ་ཞིག་ཏུ་གྱུར། ང་ཚོས་རླུང་བུའི་ཤུར་སྒྲ་ཐོས་
ཤིང་། ང་ཚོ་ནི་ས་སྟོང་གི་རྩྭ་ཐང་ཞིག་གི་དཀྱིལ་ན་འདུག ལམ་ནས་ཡར་དེད་ན་
མེལ་ལེ་གཅིག་གི་མཚམས་ན་ཞིང་ཁང་ཞིག་འདུག ང་ནི་ཌིན་ལ་ཞེན་པ་ལོག་ཅིང་
ཧ་ཅང་ཁྲོས་ཡོད་སྟབས་ངས་ཁོང་ལ་དམོད་མོ་བྱེད་རྒྱུ་མཚམས་འཇོག་ཐུབ་མ་སོང་།
ཁོང་གིས་ཚིག་གཅིག་ཀྱང་མ་བཤད་པར་རོགས་པ་ཞིག་འཚོལ་སླད་སྟོད་གོས་ཤིག་
དང་བཅས་ཆར་པའི་ཁྲོད་ནས་ཞིང་ཁང་དེ་ལ་ཕྱིན་སོང་།
“ཁོང་ཁྱེད་ཀྱི་སྤུན་རེད་དམ།" བྱིས་པ་དེ་ཚོས་རྐུབ་སྟེགས་རྒྱབ་ནས་དྲིས་བྱུང་།
“ཁོང་ནི་རླངས་འཁོར་ལ་ཐུག་དུས་གདོན་འདྲེ་ཞིག་རེད། མ་རེད་དམ། ཁོང་གིས་
བཤད་པའི་ལོ་རྒྱུས་ལྟར་ན་ཁོང་བུད་མེད་དེ་དང་ལྷན་དུ་ཡོད་ངེས་རེད།"
“ཁོང་སྨྱོན་པ་རེད།” ངས་བཤད་པ་ཡིན། "དེ་ནས། རེད་ལགས། ཁོང་ངའི་སྤུན་
རེད།" ཌིན་ནི་ཞིང་པ་དེ་དང་ལྷན་དུ་ཞིང་པའི་རྨོད་འཁོར་གྱི་ནང་དུ་ཚུར་ལོག་ཡོང་
གི་ཡོད་པ་ངས་མཐོང་བྱུང་། ཁོང་ཚོས་ལྕགས་ཐག་གཡོགས་ཤིང་། ཞིང་པ་དེས་ང་
ཚོ་ས་དོང་ནས་ཕྱིར་འཐེན་སོང་། རླངས་འཁོར་དེ་ནི་འདམ་གྱིས་སྨུག་མདོག་ཅན་
ཆགས་འདུག་ལ། མདུན་གྱི་འགོག་ལྕགས་ཚང་མ་བཅག་འདུག ཞིང་པ་དེས་ང་
ཚོ་ནས་སྒོར་མོ་ལྔའི་གླ་བླངས་སོང་། ཁོང་གི་བུ་མོ་ཚོས་ཆར་པའི་ཁྲོད་ནས་ང་ཚོ་
ལ་བལྟས་བྱུང་། ཆེས་མཛེས་ཤོས་དང་ངོ་ཚ་སྨིན་ཤོས་ཅན་གྱི་བུ་མོ་དེ་ནི་ཞིང་ཁའི་
ཕ་རོལ་ཐག་རིང་ས་ཞིག་ལ་ཡིབ་ནས་ལྟ་གི་འདུག མོས་དེ་ལྟར་བྱེད་པ་ལ་རྒྱུ་མཚན་
ཡག་པོ་ཡོད་པ་རེད། མོ་ནི་ཌིན་དང་ངེད་གཉིས་ཀྱིས་ང་ཚོའི་མི་ཚེའི་ནང་ལ་གཏན་
ནས་མཐོང་མྱོང་མེད་པའི་བུ་མོ་མཛེས་མའི་མཛེས་མ། ཆེས་མཛེས་ཤོས་རྩོད་མེད་དེ་
རེད། མོ་ནི་ལོ་ན་བཅུ་དྲུག་ཙམ་དང་། རི་སྐྱེས་ཀྱི་རྒྱ་སེ་མེ་ཏོག་དང་མཚུངས་པར་རྩྭ་
ཐང་གི་ཤ་མདངས་འདུག་ལ། ཆེས་སྔོ་བའི་མིག་དང་ཆེས་ཡིད་དུ་འོང་བའི་སྐྲ་ལོ། དེ་
ནས་རི་དྭགས་གཙོད་ཅིག་གི་མྱུར་ཆ་དང་བག་ཡོད་བཅས་འཛོམས་འདུག ང་ཚོས་
མོ་ལ་བལྟས་ཐེངས་རེར་རེར་མོས་བག་འཁུམས་རེ་བྱེད་ཀྱི་འདུག སྟོད་ཀྱི་ཁ་ན་ཌ་
རྒྱལ་ཁབ་ཀྱི་མངའ་སྡེ་ས་སི་ཁ་ཆེ་ཝན་ནས་ཐད་ཀར་མར་ཡོང་བའི་ཧ་ལས་པའི་
རླུང་བུའི་ཁྲོད་དེར་མོ་རང་ལངས་ནས་བསྡད་སོང་ལ། རླུང་དེས་མོའི་སྐྲ་ལོ་རྣམས་ནི་
དར་གོས་ཤིག་དང་མཚུངས་པར་གདོང་གི་གཡས་གཡོན་དུ་དེད་ཅིང༌། སྐྲ་ལོའི་གོར་
འཁྱིལ་གསོན་པོ་རེ་ཤུལ་དུ་འཇོག མོ་ཧ་ཅང་ངོ་ཚ་འདུག ངོ་ཚ་འདུག
ང་ཚོས་ཞིང་པ་དེ་དང་མཉམ་དུ་བྱེད་དགོས་པའི་ལས་ཀ་ཚར་བ་དང་། རྩྭ་ཐང་གི་
ལྷ་མོ་དེ་ལ་ཆེས་མཐའ་མཇུག་གི་མིག་ལྟ་ཞིག་བྱས། དེ་ནས་མར་ཐོན་ཕྱིན་པ་ཡིན་ལ།
ད་ཆ་ས་མ་རུབ་ཀྱི་བར་དུ་ག་ལེར་འགྲོ་གི་ཡོད། ཌིན་གྱིས་ཨེ་ཌི་ ཝོལ་གྱི་ཕྱུགས་ར་དེ་
མདུན་ཏག་ཏག་ན་ཡོད་ཅེས་བཤད་སོང་། "ཨ་མ་མ། བུ་མོ་དེ་འདྲ་བས་ང་ལ་སྐྲག་སློང་
གི་འདུག" ངས་ལབ་པ་ཡིན། “ངས་ནི་ཡོད་ཚད་གཡུགས་ནས་ང་རང་ཉིད་མོའི་སྙིང་
རྗེའི་ཡུལ་ལ་འཕེན་འཇོག་གི་ཡིན་ལ། དེ་ནས་གལ་སྲིད་མོས་ང་མ་འདོད་པ་ཡིན་ན།
ང་ཕར་ཕྱིན་ཏེ་འཇིག་རྟེན་གྱི་ཟུར་སྣེ་ནས་ང་རང་མར་འཕེན་འཇོག་གི་ཡིན།" ཡེ་
ཤུའི་བྱིས་པ་དེ་ཚོ་གད་མོ་བགད། ཁོང་ཚོ་ནི་ཁ་མཚར་རྙིང་པ་དང་། ཤར་ཕྱོགས་པའི་
སློབ་གྲྭའི་ཁ་བརྡས་ཁེངས་འདུག་ལ། རང་གི་[ཀླད་པ་]སི་པཱན་གྱི་ཁོག་ཏུ་རྫོང་རྒྱུའི་ལྟ་
གྲུབ་སྨྲ་བ་ཨ་ཁུ་ཝེ་ན་སི་ཡི་སྐོར་ལ་གོ་ལོག་ཐེབས་པ་ཤ་སྟག་ལས་ཁོང་ཚོའི་[ཀླད་པ་
]བྱིའུའི་སྲན་མའི་ནང་ན་ཅི་ཡང་མི་འདུག ཌིན་དང་ངེད་གཉིས་ཀྱིས་ཁོང་ཚོ་ལ་དོ་
སྣང་ཅི་གང་ཡང་མ་བྱས། ང་ཚོ་འདམ་གྱིས་གཡོགས་པའི་རྩྭ་ཐང་བརྒལ་བཞིན་པའི་
སྐབས་དེར་ཁོང་གིས་རང་ཉིད་ཨ་རིའི་ཕྱུགས་རྫི་ཡིན་སྐབས་ཀྱི་ལོ་རྒྱུས་དག་བཤད་
སོང་ལ། ཁོང་གིས་དཀྱུ་ལམ་གང་ཞིག་ཏུ་ཞོགས་པ་ཧྲིལ་པོ་གཅིག་ལ་རྟ་ཞོན་ནས་
བསྐྱལ་བའི་ས་ཆ་དེ་དང་། དེ་ནས་ང་ཚོ་ཝོལ་གྱི་རྩྭ་ས་ལ་བསླེབས་མ་ཐག་ཏུ་ཁོང་གིས་
ར་བ་བཟོ་བཅོས་བརྒྱབ་ས་བཅས་བསྟན་སོང་། ས་ཁང་དེ་ནི་ཧ་ལས་པ་ཞིག་འདུག དེ་
ནས་ཨེ་ཌི་ཡི་ཕ་སྟེ། རྒན་པོ་ཝོལ་གྱིས་རྩྭ་ཐང་སྟེང་དུ་ཁྲོག་སྒྲ་དང་བཅས་འོང་ནས་བ་
མོ་ཞིག་འདེད་བཞིན་ "དེ་བཟུང་། དེ་བཟུང་ཡ་དམྱལ་བ་བོ།” ཞེས་སྐད་ཅོར་རྒྱག་པའི་
ས་ཆ་དེ་བསྟན་བྱུང་། “ཁོང་ལ་ཟླ་བ་དྲུག་རེའི་ནང་རླངས་འཁོར་གསར་པ་ཞིག་
དགོས་ཀྱི་ཡོད་པ་རེད།" ཌིན་གྱིས་བཤད། “ཁོང་གིས་ཡ་བྱེད་ཀྱི་མ་རེད། གལ་སྲིད་སྒོ་
ཕྱུགས་ཤིག་ང་ཚོ་ལས་བྲོས་ཕྱིན་པ་ཡིན་ན། ཁོང་གིས་ཐག་ཉེ་ཤོས་ཀྱི་ཆུ་མིག་ཡོད་ས་
བར་གྱི་ས་ཐག་ལ་དེའི་རྗེས་དེད་ནས་རླངས་འཁོར་ནང་བརྒྱུགས་ཤིང་། དེ་ནས་མར་
བབ་ནས་དེའི་རྗེས་ལ་རྐང་ཐང་གིས་སྙེག་གི་རེད། ཁོང་གིས་བསགས་པའི་སྐར་མ་རེ་
རེ་ནས་གྲངས་ཀ་བརྩིས་ཏེ་དེ་ཚོ་རྫ་མ་ཞིག་གི་ནང་དུ་འཇོག་གི་རེད། ཁོང་ནི་ཕྱུགས་
ལས་པ་པ་རྒན་པོ་སྨྱོན་པ་ཞིག་རེད། ངས་ཁྱོད་ལ་ལས་ཀ་བའི་སྡོད་ཁང་གི་འཁྲིས་དེ་
ནས་ཁོང་གི་རླངས་འཁོར་ཞིག་རོ་རྙིང་པ་རྣམས་ལ་སྟོན། འདི་ནི་ང་བཙོན་ཁང་དུ་
བཀག་སྐྱིལ་མཐའ་མ་དེ་བྱས་རྗེས་སུ་ཚོད་ལྟའི་གློད་གྲོལ་ལ་ཡོང་ས་དེ་རེད། འདི་
ནི་ངས་ཆ་ཌི་ ཁིང་ལ་ཡི་གེ་བསྐུར་བ་ཁྱེད་ཀྱིས་མཐོང་བ་དེ་ཚོ་འབྲི་དུས་ཀྱི་ང་སྡོད་
ས་དེ་རེད།” ང་ཚོ་ལམ་ནས་མར་བབ་ཅིང་། དགུན་སའི་རྩྭ་ཐང་གི་ལམ་ཞིག་བརྒྱུད་
ནས་གྱ་གྱུར་གྱིས་སོང་། གློ་བུར་དུ་ང་ཚོའི་མདུན་གློག་གི་ཁྲོད་དུ་ཡིད་མུག་པའི་བ་
ཕྱུགས་ཐོད་དཀར་སྐོར་གཅིག་ཟིང་ངེར་མངོན་བྱུང་། “ཕ་གིར་འདུག་ཡ། ཝོལ་གྱི་བ་
ཕྱུགས་དེ་ཚོ། ང་ཚོ་དེ་ཚོ་བརྒྱུད་ནས་འགྲོ་མི་ཐུབ་ཐག་ཆོད་ཡིན། ང་ཚོ་མར་བབས་
oIཏེ་ཀི་བཏབ་ནས་དེ་ཚོ་ཕར་འདེད་དགོས་ཀྱི་རེད། ཧེ་ཧེ་ཧེ། འོན་ཀྱང་ང་ཚོས་དེ་ལྟར་
བྱེད་དགོས་མ་སོང་། དེ་ཚོ་དང་སོར་གཅིག་ཙམ་གྱི་བར་སྟོང་བཞག་ནས། མཚམས་
མཚམས་ལ་དེ་ཚོར་ལྷོད་ཀྱིས་གཞུ་བ་དང་བཅས་ཕྱིན་ཅིང་། སརླངས་འཁོར་གྱི་
སྒོ་འགྲམ་ནས་རྒྱ་མཚོ་ཞིག་དང་འདྲ་བར་ཕྱུགས་ཟོག་རྣམས་འཐོམས་མེར་ངུར་གྱི་
འདུག དེའི་ཕར་རྒྱབ་ནས་ང་ཚོས་ཨེ་ཌི་ ཝོལ་གྱི་འབྲོག་སའི་ཁང་པའི་གློག་འོད་
དེ་མཐོང་བྱུང་། གློག་འོད་ཁེར་རྐྱང་མ་འདིའི་གཡས་གཡོན་ན་རྩྭ་ཐང་ནི་མེལ་ལེ་བརྒྱ་
ཕྲག་གི་བར་དུ་བསྲིངས་འདུག
རྩྭ་ཐང་གི་སྟེང་ལ་ལྷུང་བའི་ཆེས་མུན་ནག་དེ་འདྲ་ནི་ཤར་ཕྱོགས་པ་ཚོའི་སེམས་
ལ་འཁོར་ཐུབ་ཀྱི་མ་རེད། སྐར་མ་མེད་ཅིང་ཟླ་བ་ཡང་མེད། ལྕམ་ཝོལ་གྱི་ཐབ་ཚང་
གི་གློག་འོད་དེ་ལས་གཞན་པའི་འོད་གཅིག་ཀྱང་མཐོང་ཡུལ་དུ་མེད། ར་སྐོར་གྱི་གྲིབ་
མ་དེ་ཚོའི་རྒྱབ་ན་གང་ཡོད་པ་དེ་ནི་རྫོགས་མཐའ་མེད་པའི་འཇིག་རྟེན་གྱི་མཐོང་
ཡངས་པོ་ཞིག་རེད་ལ། དེ་ནི་ནམ་མ་ལངས་གོང་ལ་ཁྱེད་ཀྱིས་མཐོང་གི་མ་རེད།
སྒོ་རྡུང་ཞིང་། རྩྭ་ཁང་ནང་དུ་བ་ཕྱུགས་བཞོ་བཞིན་པའི་ཨེ་ཌི་ ཝོལ་ལ་མུན་ནག་གི་
ཁྲོད་ནས་བོས་པའི་རྗེས་དེར་ངས་མུན་ནག་གི་ཁྲོད་དུ་གཟབ་ནན་གྱིས་གོམ་བགྲོད་
ཅིག་བྱས་པ་ཡིན་ལ། དེ་ཡང་ཁྲུ་ཉི་ཤུ་ཙམ་ལས་རིང་བ་ཞིག་མིན། ངས་ཅེ་སྤྱང་གི་
སྐད་ཐོས་བྱུང་བསམས་སོང་། ཝོལ་གྱིས་དེ་ནི་ཕལ་ཆེར་ཁོང་གི་ཕ་རྒན་གྱི་རྟ་རྒོད་
རྣམས་ཐག་རིང་ནས་འཚེར་བའི་སྐད་ཡིན་རྒྱུ་རེད་ཟེར། ཨེ་ཌི་ ཝོལ་ནི་ང་ཚོའི་ལོ་
ཚོད་ཙམ་ཞིག་རེད་ལ། གཟུགས་པོ་རིང་ཞིང་། ཡན་ལག་ཀྱང་ཕྲ་རིང་ཅན། སོ་
རྣམས་ཁ་བཀྲམ་ནས་ཡོད་པ། ཚིག་ཉུང་བ་ཞིག་རེད། ཌིན་དང་ཁོང་གཉིས་ཀྱིས་
ཌེན་ཝར་གྱི་ཁར་ཋི་སི་སྲང་ལམ་གཡས་གཡོན་དུ་བསྡད་ནས་བུ་མོ་རྣམས་ལ་ཤུར་
བརྒྱབ་མྱོང་བ་རེད། ད་ལྟ་ཁོང་གིས་ཡ་རབས་པོའི་ཐོག་ནས་ང་ཚོ་ནག་ཁུང་ཡིན་
ལ་མདོག་སྨུག་པོ། བེད་སྤྱོད་བཏང་མེད་པའི་སྡོད་ཁང་དེའི་ནང་དུ་ཁྲིད་བྱུང་ལ། དེ་
ནས་སྒྲོན་མེ་གསལ་ལ་མི་གསལ་བ་དེ་མ་རྙེད་ཀྱི་བར་དུ་གཡས་གཡོན་ལ་ལག་སྙོབ་
བྱས་ཤིང་། དེ་ནས་སྒྲོན་མེ་སྦར། དེ་ནས་ཌིན་ལ། “ཁྱེད་ཀྱི་མཐེ་བོང་ལ་དམྱལ་བ་ཅི་
ཉེས་པ་རེད།” ཟེར།
"ངས་མེ་རི་ལུ་ལ་གཞུས་པ་ཡིན། དེ་ནས་མཐེ་བོང་ལ་གཉན་ཁ་རྒྱས་དྲགས་ནས་
ཁོང་ཚོས་མཐེ་བོང་གི་རྩེ་དེ་གཅོད་དགོས་བྱུང་བ་རེད།"
"དམྱལ་བ་ག་རེ་བྱས་ནས་ཁྱེད་རང་ཕྱིན་པ་ཡིན། ཅིའི་ཕྱིར་བྱས་པ་ཡིན།” ཁོང་
ཌིན་གྱི་སྤུན་རྒན་པའི་ཚུལ་བྱས་མྱོང་ཡོད་པ་དེ་ངས་མཐོང་ཐུབ་ཀྱི་འདུག ཁོས་མགོ་
བོ་གཡུགས་སོང་ལ། འོ་ཟོ་དེ་ད་དུང་ཡང་ཁོང་གི་རྐང་པའི་འཁྲིས་ལ་འདུག "གང་
ལྟར་ཡང་ཁྱོད་ནི་དུས་རྟག་ཏུ་གླེན་ནག་སྨྱོན་པ་བྱི་ཕྲུག་ཅིག་ཡིན།”
སྐབས་དེ་ལ་ཁོང་གི་ཆུང་མ་ན་གཞོན་དེས་ཞིང་པའི་ཐབ་ཚང་ཆེན་པོ་དེའི་
ནང་དུ་ཧ་ལས་པའི་ཟས་སྣ་ཞིག་གྲ་སྒྲིག་བྱས་སོང་། མོས་ཁམ་བུའི་སྤྲི་འཁྱག་མངར་
མོ་དེ་ཡག་པོ་མེད་ཚུལ་གྱི་དགོངས་དག་ཞུས་སོང་། “དེ་ནི་སྤྲི་དང་ཁམ་བུ་མཉམ་དུ་
འཁྱག་པ་བཟོས་པ་ལས་གཞན་ཅི་ཡང་མིན།" ཟེར། དེ་ནི་ངའི་མི་ཚེའི་ནང་ཟས་མ་
མྱོང་བའི་འཁྱག་སྤྱི་དག་མ་ཉག་གཅིག་དེ་ཡིན་པ་ནི་བཤད་ག་ལ་དགོས། མོས་ཟས་
སྣ་ཉུང་ཤས་ཤིག་ནས་མགོ་བཙུགས་པ་དང་འབེལ་པོ་ཞིག་ནས་མཇུག་བསྡུས་སོང་།
ང་ཚོས་ཟས་རིམ་བཞིན་ཅོག་ཙེའི་སྟེང་གསར་པ་རེ་སླེབས་ཡོང་གི་འདུག མོ་ནི་ཤ་ཁ་
ཁེངས་པའི་སྐྲ་སེར་མ་ཞིག་རེད་ལ། ས་ཆ་ཁྱོན་ཡངས་ས་ལ་སྡོད་མཁན་གྱི་བུད་མེད་
རྣམས་དང་འདྲ་བར་ཉོབ་སྣང་ལ་སྐྱོན་བརྗོད་ཅི་ཡང་བྱས་མ་སོང་། མོས་མཚན་མོའི་
ད་ཚོད་ལ་རྒྱུན་ལྡན་ནས་མཉན་པའི་རླུང་འཕྲིན་ལས་རིམ་གྱི་ཨང་ཀི་བསྒྲིགས་སོང་།
ཨེ་ཌི་ ཝོལ་ནི་རང་གི་ལག་པ་ལ་ཅེར་ནས་བསྡད་འདུག ཌིན་གྱིས་ཧམ་ཟ་བྱས་སོང་།
ཁོང་གིས་ང་སྒྲུང་རྩོམ་ཞིག་གི་ནང་འཁྲིད་རྩིས་བྱས་སོང་། དེ་ཡང་ང་ནི་ཁ་ཌི་ལག་
རླངས་འཁོར་དེའི་སྦྱིན་བདག་ཡིན་པ་དང་། ང་ནི་མི་ཧ་ཅང་ཕྱུག་པོ་ཞིག་ཡིན་པ།
ཁོང་ནི་ངའི་གྲོགས་པོ་དང་རླངས་འཁོར་ཁ་ལོ་པ་ཡིན་པ་དེ་རེད། དེས་ཨེ་ཌི་ ཝོལ་
ལ་ཤུགས་རྐྱེན་གང་ཡང་བཞག་མ་སོང་། རྩྭ་ཁང་ནང་ནས་ཕྱུགས་ཟོག་གིས་སྐད་རེ་
བརྒྱབ་རིམ་གྱིས་ཁོང་གིས་མགོ་བཀྱགས་ནས་ཉན་པར་བྱེད།
“ཨོ་རེད། བུ་ཁྱེད་ཅག་ནེའུ་ཡོག་ལ་སླེབས་ཐུབ་པའི་སྨོན་ལམ་ཡོད།” ཁོང་ནི་ཁ་
ཌི་ལག་རླངས་འཁོར་དེ་ང་ལ་བདག་པའི་སྒྲུང་དེ་ལ་ཡིད་ཆེས་རྒྱུ་ཕར་བཞག རླངས་
འཁོར་དེ་ཌིན་གྱིས་བརྐུས་ཡོད་པ་ཏན་ཏན་རེད་བསམས་འདུག ང་ཚོ་ཞིང་ར་དེར་
ཆུ་ཚོད་གཅིག་ལ་བསྡད་པ་ཡིན། ཨེ་ཌི་ ཝོལ་ནི་སམ་ བྷ་ར་ཌི་དང་མཚུངས་པར་ཌིན་
ལ་ཡིད་ཆེས་བརླག་འདུག ཁོང་གིས་ཁོང་ལ་བལྟས་སྐབས་དོགས་ཟོན་གྱིས་བལྟས་
སོང་། སྔོན་ཆད་རྩྭ་འབྲེག་གི་ལས་ཀ་ཚར་བའི་སྐབས་ལ་ཁོང་གཉིས་ཀྱིས་ལག་སྦྲེལ་
བྱས་ཏེ། ཝ་ཡོ་མིང་མངའ་སྡེའི་ལ་ར་མིའི་ལམ་གྱི་གཡས་གཡོན་དུ་འཁྱོར་བཞིན་
ཟིང་ཆ་བསླངས་པའི་ཉི་མ་བྱུང་ཡོད་པ་རེད། འོན་ཀྱང་འདི་ཚོ་ཚང་མ་ཤི་ཟིན་པ་
རེད་ལ་འདས་ཟིན་པ་རེད།
ཌིན་གྱིས་རང་གི་རྐུབ་སྟེགས་སུ་འཕག་འཚག་གིས་འཕར་ལྡིང་ཞིག་བྱས། "ཨོ་
རེད། ཨོ་རེད། ད་ནི་ང་ཚོས་ལམ་རིང་བཅད་ན་ཡག་གི་རེད་བསམས་ཀྱི་འདུག གང་
ཡིན་ཟེར་ན། ང་ཚོ་སང་དགོང་ཆི་ཁ་གོ་གྲོང་ཁྱེར་ལ་འབྱོར་དགོས་ཀྱི་ཡོད་པ་རེད་
ལ། ང་ཚོས་དུས་ཚོད་འགའ་ཆུད་ཟོས་སུ་བཏང་ཚར་བ་རེད།” སློབ་ཆེན་པའི་བུ་དེ་
ཚོས་སྐུ་ཞབས་ཝོལ་ལ་ཡི་རང་གིས་ཐུགས་རྗེ་ཆེ་ཞུས་སོང་ལ། ང་ཚོ་སླར་ཡང་ཐོན་
ཕྱིན་པ་ཡིན། ངས་མུན་ནག་གི་རྒྱ་མཚོའི་ནང་དུ་ཡལ་བཞིན་པའི་ཐབ་ཚང་གི་གློག་
འོད་ལ་ལྟ་སླད་ཁ་ཕྱིར་འཁོར་བ་ཡིན་ལ། དེ་ནས་ང་མདུན་ཕྱོགས་སུ་བསྙེས་པ་ཡིན།

ལེའུ་དགུ་པ།

ཅི་ཡང་མ་འགོར་བར་ང་ཚོ་སླར་ཡང་ལམ་ཆེན་ལྟེ་བ་དེའི་སྟེང་དུ་བསླེབས་སོང་ལ།
མཚན་མོ་དེར་ནེབ་བྷ་ར་སི་ཁ་མངའ་སྡེ་ཧྲིལ་པོ་ངའི་མིག་མདུན་ནས་གཅལ་དུ་
བཀྲམས་པ་མཐོང་བྱུང་། རྒྱུག་ཚད་ཆུ་ཚོད་གཅིག་ལ་མེལ་ལེ་བརྒྱ་དང་བཅུ་བྱས་
ཏེ་ཐད་ཀར་མདའ་ལྟར་དྲང་བའི་ལམ་དང་། གཉིད་དུ་ཡུར་བའི་གྲོང་དག་བརྒྱུད་དེ་
ཕྱིན་ཅིང་། རླངས་འཁོར་གཞན་མི་འདུག དེ་ནས་ཟླ་འོད་ཀྱི་འོག་ཏུ་ཡུ་ནོན་ ཕ་སི་
ཧྥིག་ཅེས་པའི་མེ་འཁོར་མགྱོགས་པོ་དེ་ང་ཚོའི་རྗེས་སུ་ལུས་བཞིན་འདུག མཚན་
གང་གི་རིང་ལ་ང་ལ་ནི་འཇིགས་དངངས་གང་ཡང་མ་བྱུང་ལ། མཚན་དེ་ནི་ཁ་བརྡ་
བྱེད་པ་དང་རྒྱུག་ཚད་ ༡༡༠ ལ་ཧ་ཅང་རྒྱུག་འོས་པ་ཞིག་རེད། ང་ཚོས་ཁ་བརྡ་བྱས་
ཤིང་མདུན་ཕྱོགས་སུ་ཤར་སེ་བརྒྱུགས་པའི་སྐབས་དེར། ནེབ་བྷ་ར་སི་ཁ་མངའ་སྡེའི་
གྲོང་རྣམས་ཏེ། ཨོ་གྷ་ལ་ལ་དང་། གྷོ་ཐེན་བྷར་ག ཁེར་ནི། གྷ་རནད་ ཨའེ་ལནད། ཁོ་
ལོམ་བྷ་སི་བཅས་རྨི་ལམ་ཞིག་དང་འདྲ་བའི་མགྱོགས་མྱུར་གྱིས་བསྐྱུར་ཏེ་ཕྱིན། དེ་
ནི་ཧ་ལས་པའི་རླངས་འཁོར་ཞིག་རེད་ལ། གྲུ་གཟིངས་ཤིག་གིས་རྒྱ་མཚོའི་སྟེང་དུ་
འཛིན་པ་ཇི་བཞིན་རླངས་འཁོར་འདིས་ལམ་ཁ་འཛིན་ཐུབ་ཀྱི་འདུག དཀྱོགས་
ཆེན་པོ་དག་ནི་འདི་ལ་གླུ་ཞིག་ལེན་པ་ལྟར་སླ་མོ་རེད། "ཨེ། ཁོ་རེ། ཅི་འདྲའི་ཡིད་
དབང་འཕྲོག་པའི་མི་ཞིག་རེད་ཨང་།" ཌིན་གྱིས་བཤད། “ཁྱེད་དང་ངེད་གཉིས་ལ་
རླངས་འཁོར་འདི་འདྲ་ཞིག་ཡོད་ན་ང་ཚོས་ཅི་ཞིག་བྱེད་ཐུབ་པ་དེའི་སྐོར་ལ་བསམ་
བློ་ཞིག་ཐོངས་དང་། འདི་ནས་མར་མེག་སི་ཁོ་དང་དེ་ནས་ཕ་ན་མ་རྒྱལ་ཁབ་བར་
དུ་འགྲོ་བའི་ལམ་ཞིག་ཡོད་པ་ཁྱེད་ཀྱིས་ཤེས་སམ། ཡང་ན་གདོད་མའི་མི་ཨིན་ཌི་
ཡན་རྣམས་ནི་གཟུགས་པོ་ཁྲུ་བདུན་གྱིས་རིང་བ་དང་། རི་ངོགས་ནས་ཉལ་ཐ་ཟ་
སའི་ལྷོ་ཨ་མེ་རི་ཀའི་གཏིང་རིམ་བར་དུ་ལམ་ཡོད་པ་ཤེས་སམ། ཨོ་རེད་ཡ། སལ།
ཁྱོད་དང་ངེད་གཉིས་ཀྱིས་རླངས་འཁོར་འདི་འདྲ་བ་ཞིག་དང་བཅས་འཇིག་རྟེན་
ཡོངས་རྫོགས་ལ་རོལ་གྱི་རེད། ཁོ་རེ། ལམ་དེས་རིམ་གྱིས་འཇིག་རྟེན་ཡོངས་རྫོགས་
ལ་འཁྲིད་འགྲོ་བ་ནི་ངེས་ཅན་རེད། རླངས་འཁོར་དེ་འགྲོ་མི་ཐུབ་སའི་ས་ཆ་ཞིག་
ཡོད་པ་མ་རེད། མ་རེད་དམ། ཨོ། ང་ཚོས་ཆི་ཁ་གོ་གྲོང་ཁྱེར་སྙིང་རྗེ་བོ་དེའི་གཡས་
གཡོན་དུ་རླངས་འཁོར་འདི་བསྐོར་ནས་འཁྱམ་འཁྱམ་བྱེད་ཡ། སལ། ངའི་མི་ཚེ་
ཧྲིལ་པོའི་ནང་ང་ཆི་ཁ་གོ་ལ་གཏན་ནས་འགྲོ་མ་མྱོང་། དེར་བཀག་མྱོང་ཡང་མེད།
དེ་ལ་བསམ་བློ་ཐོངས་དང་།
"ང་ཚོ་ཁ་ཌི་ལག་རླངས་འཁོར་འདིའི་ནང་ཇག་ཚོགས་ཤིག་དང་འདྲ་བར་དེར་
སླེབས་ཀྱི་རེད་དོ།།"
"ཨོ་རེད་ཡ། དེ་ནས་བུ་མོ་ཚོ། ང་ཚོས་བུ་མོ་རྣམས་ཡར་ལེན་ཐུབ་ཀྱི་རེད། སལ།
ངོ་མ་བཤད་ན། ང་ཚོ་དགོང་དྲོ་ཡོངས་སུ་རྫོགས་པ་ཞིག་ལ་འདིའི་ནང་ནས་འཁྱམ་
མྱུལ་བྱེད་ཐུབ་ཆེད། ངས་དམིགས་བསལ་གྱིས་ཆེས་མགྱོགས་པོའི་དུས་ཚོད་ཅིག་
གིས་དེར་སླེབས་རྒྱུའི་ཐག་གཅོད་བྱས་པ་ཡིན། ད་ཁྱོད་ལྷོད་ལྷོད་བྱོས་དང་། ངས་ས་
ཕ་གི་བར་དུ་རླངས་འཁོར་འདི་ཤར་སེ་གཏོང་འཇོག་ཡ།"
"ཨོ་རེད། ང་ཚོ་མགྱོགས་ཚད་གང་འདྲ་ཞིག་གི་ཐོག་ལ་འགྲོ་གི་ཡོད་པ་རེད།"
“ངས་རྩིས་བརྒྱབ་ན། བརྒྱ་དང་བཅུ་ཏག་ཏག་གི་སྟེང་ན་ཡོད། ཁྱོད་ཀྱིས་དེ་ལ་
དོ་སྣང་ཡོང་གི་མ་རེད། ང་ཚོས་ད་དུང་ཉིན་དཀར་རིང་ཨ་ཡོ་བ་མངའ་སྡེ་ཡོངས་
རྫོགས་གཅོད་དགོས་ལ། དེ་ནས་ངས་ཨི་ལི་ནོད་སི་མངའ་སྡེ་དྲིན་ཆེན་དེ་ཅི་ཡང་མི་
འགོར་བར་གཅོད་ཀྱི་ཡིན།” བུ་དེ་ཚོ་གཉིད་དུ་ཤོར་སོང་། ང་ཚོས་མཚན་གང་ལ་ཁ་
བརྡ་དང་ཁ་བརྡ་བྱས་པ་ཡིན།
ཌིན་ལ་ཆ་བཞག་ན་ཇི་ལྟར་ཁོང་སྨྱོ་ཐུབ་པ་དང་། དེ་ནས་གློ་བུར་དུ་ཅི་ཡང་བྱུང་
མེད་པ་ལྟར་དུ་སེམས་ཞི་བ་དང་རྣལ་དུ་ཕེབས་པའི་ངང་ནས་རང་གི་རྣམ་ཤེས་ཀྱི་
རྒྱུན་མཐུད་ཐུབ་པ་དེ་ནི་ཧ་ལས་པ་ཞིག་རེད། རྣམ་ཤེས་དེ་ནི་རླངས་འཁོར་མགྱོགས་
པོ་ཞིག་དང་། གླིང་ཞིག་ལ་བགྲོད་རྒྱུ་ཡོད་པ། ལམ་གྱི་མཐའ་དེ་ན་བུད་མེད་ཅིག་ཡོད་
པ་བཅས་ཀྱི་ནང་དུ་དཀྲིས་བཞག་ཡོད་པ་རེད་བསམས་ཀྱི་འདུག "ད་ནི་ང་ཌེན་ཝར་
ལ་འགྲོ་ཐེངས་རེ་རེར་དེ་འདྲ་རེ་ཡོང་གི་འདུག་ལ། ད་ནས་ང་གྲོང་ཁྱེར་དེ་ལ་འགྲོ་
ཐུབ་པ་མི་འདུག བླ་ན་མེད། བླ་འཁྱམས་པོ། ཌིན་གྱི་དེ་སྨྱོ་འཚུབ་འཚུབ། འཕུར་རོ།།”
ཟེར། ངས་སྤྱི་ལོ་ ༡༩༤༧ ལོར་ང་ནེབ་བྷ་ར་སི་ཁའི་ལམ་འདི་བརྒྱུད་ནས་འགྲོ་མྱོང་
ལབ་པ་ཡིན། ཁོང་ཡང་འགྲོ་མྱོང་འདུག “སལ། ཆིག་སྟོང་དགུ་བརྒྱ་ཞེ་བཞི་ལོར་ངས་
ལོ་སི་ ཨན་ཇེལ་སིའི་ནེའུ་ ཨེ་ར་ ལོན་ཌི་རེའམ་དུས་གསར་པའི་གྱོན་ཆས་འཁྲུད་
ཁང་དེར་ལས་ཀ་བྱེད་པའི་སྐབས་དེར། ངས་རང་ལོ་ངོ་མ་གསང་ནས། ཨིན་ཌི་ཡ་
ན་ཨེ་པོ་ལི་སི་གྲོང་ཁྱེར་གྱི་རླངས་འཁོར་རྒྱུག་འགྲན་ལ་འགྲུལ་བཞུད་ཅིག་བྱས་ཤིང་།
དེའི་དགོས་དོན་གཙོ་བོ་ནི་རྗེས་དྲན་དུས་ཆེན་གྱི་གྲགས་ཆེན་རྒྱུག་འགྲན་ལ་བལྟ་རྒྱུ་
དེ་ཡིན་ཞིང་། དེ་ཡང་དུས་ལྟར་འབྱོར་རྒྱུའི་ཆེད་དུ་ཉིན་གྱི་སྐབས་སུ་རླངས་འཁོར་
སྒུག་བསྐྱོད་ཚུལ་མཐུན་དེ་བྱས་ཤིང་མཚན་གྱི་སྐབས་རླངས་འཁོར་བརྐུས་ཏེ་ཕྱིན་
པ་ཡིན། ང་ལ་ད་དུང་སྒོར་མོ་ཉི་ཤུ་ཅན་གྱི་བྷིའུ་ཁ་རྟགས་ཅན་གྱི་རླངས་འཁོར་ཞིག་
ཨེལ་ཨེ་ན་ཡོད་ཅིང་། ངའི་རླངས་འཁོར་ཐོག་མ་དེ་རེད། རླངས་འཁོར་དེ་ནི་འཁོར་
སྒག་དང་གློག་ལ་བརྟག་དཔྱད་བྱེད་སྐབས་ཚད་གཞི་ལོང་མ་སོང་ལ། དེར་བརྟེན་
འཛིན་བཟུང་མ་བྱས་པར་རླངས་འཁོར་དེ་བསྐོར་དགོས་ན་ང་ལ་མངའ་སྡེ་གཞན་
གྱི་རླངས་འཁོར་ཨང་བྱང་ཞིག་ཡོད་དགོས་པའི་ཐག་གཅོད་བྱས་པ་ཡིན། དེ་བས་
ཨང་བྱང་དེ་ཐོབ་ཆེད་ས་ཆ་འདི་ནས་ཕྱིན་པ་ཡིན། ང་ཏག་ཏག་གྲོང་འདི་ཚོའི་གྲས་
ཀྱི་གཅིག་ནས་ཨང་བྱང་རྣམས་ངའི་སྟོད་ཐུང་གི་འོག་ཏུ་སྦས་ཏེ་རླངས་འཁོར་སྒུག་
བསྐྱོད་བྱེད་བཞིན་པའི་སྐབས་དེར། ཇུས་གཏོགས་ཚ་བའི་ཉེན་རྟོག་དཔོན་པོ་ཞིག་
གིས་ང་ནི་རླངས་འཁོར་སྒུག་བསྐྱོད་བྱེད་པ་ལ་ཆུང་དྲགས་པ་རེད་བསམས་ཏེ་ལམ་
ཆེན་དཀྱིལ་ནས་ང་ལ་འདྲི་བརྩད་བྱས། ཁོང་གིས་ཨང་བྱང་དེ་ཚོ་བརྙེད་པ་དང་།
ང་ནི་ཁང་མིག་གཉིས་ཅན་གྱི་བཙོན་ཁང་ཞིག་ཏུ་བཅུག་སོང་ལ། ངའི་རོགས་པ་དེ་
ནི་རྫོང་དེའི་ན་གཞོན་ཉེས་པ་ཆུང་ངུ་ལས་མ་བསགས་པ་ཞིག་རེད། ཁོང་ནི་རང་ལྟོ་
རང་གིས་འགྲངས་མི་ནུས་པ་ཞིག་འདུག་སྟབས་རྒན་གསོ་ཁང་ཞིག་ཏུ་ཡོད་དགོས་པ་
ཞིག་རེད། (ཉེན་རྟོག་དཔོན་པོའི་ཆུང་མས་ཁོང་ལ་ཟས་སྟེར) དེ་ནས་ཉིན་གང་ལ་ཁ་
མུར་བཞིན་ཁ་ཆུ་འཛག་བཞིན་བསྡད་སོང་། ང་ལ་ཆེས་རྒྱུན་ལྡན་གྱི་འདྲི་ཞིབ་སྟེ་
དཔེར་ན། ཕ་ཞིག་གི་ཚུལ་གྱིས་དྲི་བ་གཏོང་བ། དེ་ནས་གློ་བུར་གྱི་འགྱུར་ལྡོག་ཅིག་
གིས་ང་ལ་ཉེན་བརྡ་དང་བཅས་འཇིགས་སྐུལ་བྱེད་པ། ངའི་ཡིག་གཟུགས་ལ་ཞིབ་
བསྡུར་བྱེད་པ་ལ་སོགས་པའི་རྗེས་དང་། ཡང་འདི་ནས་ཕྱི་ལ་ཐོན་ཆེད་ངས་ངའི་མི་
ཚེའི་ནང་གི་ཧ་ཅང་གལ་འགངས་ཆེ་བའི་གཏམ་བཤད་དེ་བྱས་པའི་རྗེས་ལ། ངས་
སྔོན་ཆད་རླངས་འཁོར་བརྐུས་པའི་སྐོར་ལ་རྫུན་བཤད་ཀྱིན་ཡོད་པ་དེ་ངོས་ལེན་
དང་། ངའི་ཕ་དེ་ས་ཆ་འདིའི་གཡས་གཡོན་ཞིག་ན་ཞིང་ཁའི་ལས་ཀ་བ་ཞིག་ཡིན་
པ་དེ་ངས་འཚོལ་གྱིན་ཡོད་པ་ཙམ་ཞིག་རེད་བཅས་ཀྱི་མཇུག་སྡོམ་བྱས་ཏེ་ང་གློད་
པ་རེད། ངས་རླངས་འཁོར་རྒྱུག་འགྲན་གྱི་རྗེས་མ་ཆོད་པ་ནི་བཤད་ག་ལ་དགོས། ལོ་
རྗེས་མའི་སྟོན་ཁར་ནོ་ཋེ་རེ་ ཌམ་སློབ་གྲྭ་ཆེན་མོ་དང་ཁ་ལི་ཧྥོར་ནི་ཡ་སློབ་གྲྭ་ཆེན་
མོ་གཉིས་བར་གྱི་སྤོ་ལོའི་རྩེད་མོ་ལ་བལྟ་ཕྱིར། ང་སླར་ཡང་ཨིན་ཌི་ཡ་ན་མངའ་སྡེའི་
སའོ་ཐ་ བྷེན་ཌི་གྲོང་ཁྱེར་ལ་འདི་ལྟར་ཡོང་བ་ཡིན་མོད། ཐེངས་འདིར་རྙོག་དྲ་གཅིག་
ཀྱང་མ་བྱུང་། དེ་ནས་སལ། ང་ལ་འཛིན་བྱང་ཙམ་ཞིག་ལ་འདང་བའི་སྒོར་མོ་ཡོད་
ལ། དེ་ལས་གཞན་སྐར་མ་གཅིག་ཀྱང་མེད། ང་ལ་ལམ་དུ་འཕྲད་པའི་མི་སྨྱོན་པ་
སྣ་ཚོགས་པ་ཞིག་ལས་ལྟོ་སློང་ཐུབ་པ་བྱུང་བ་ལས་གཞན་ཡར་མར་གྱི་ཕྱོགས་གང་
དུའང་ཁ་ལག་མ་ཟས། དེ་དང་དུས་མཚུངས་སུ་བུ་མོ་རྣམས་ལ་བརྒྱབ་པ་རེད། སྤོ་
ལོའི་ལྟད་མོ་ཞིག་ལ་བལྟ་སླད་དཀའ་ངལ་དེ་ཙམ་ཞིག་མྱངས་མཁན་གྱི་ཨ་མེ་རི་ཀ་
སྤྱི་མཐུན་མནའ་སྦྲེལ་རྒྱལ་ཁབ་ནང་གི་བུ་གཅིག་པུ་དེ་ང་རེད།”
ངས་ཁོང་ལ་ ༡༩༤༤ ལོར་ཨེལ་ཨེ་ཁུལ་དུ་སྡོད་དུས་ཀྱི་གནས་སྟངས་དྲིས་པ་
ཡིན། "ང་ཨ་རི་ཛོ་ན་མངའ་སྡེ་རུ་འཛིན་བཟུང་བྱས་པ་རེད། བཙོན་ཁང་དེ་ནི་ང་
འགྲོ་མྱོང་སའི་བཙོན་ཁང་ཡོད་ཚད་ཀྱི་ནང་ནས་ཆེས་སྡུག་ཤོས་དེ་རེད། ང་བྲོས་
འགྲོ་དགོས་བྱུང་སོང་ལ། ངའི་མི་ཚེའི་ནང་གི་བྲོས་བྱོལ་ཆེས་རླབས་ཆེ་བ་དེ་ལེགས་
འགྲུབ་བྱུང་བ་རེད། བྲོས་བྱོལ་གྱི་སྐོར་དེ་བཤད་ན་སྤྱིར་བཏང་གི་དེ་བཤད་ཀྱི་
ཡོད། ཤེས་སོང་ང་། ཡར་རི་ངོགས་ཀྱི་ལུང་པ་དེའི་གཡས་གཡོན་དུ། ནགས་ཚལ་
གྱི་ཁྲོད་དུ། ཤེས་སོང་ང་། གོག་བཞིན་དུ། ད་དུང་འདམ་ཆུ་ཡོད་པ་རེད། འགྱིག་
གི་སྦུ་གུ་དང་། བཟོ་གྲྭ དེ་ནས་ཆག་སྒོ་ལ་ཁག་འདོགས་བྱས་པའི་འཆི་བ་ཟེར་བ་
དེ་ང་ལ་འཕྲད་ཡོད་པ་རེད། ང་གཡང་གཟར་གྱི་སྣེ་ན་ཡོད་པའི་ཤིང་སྡོང་རྣམས་
བརྒྱུད་ནས་འགྲོ་དགོས་བྱུང་ལ། དེ་ནི་ལམ་དང་། ལམ་ཕྲན། དེ་བཞིན་རྐང་ལམ་
བཅས་ལས་གཡོལ་ཆེད་ཡིན། ངའི་བཙོན་པའི་གྱོན་ཆས་དེ་ཚོ་འདོར་དགོས་བྱུང་
ཞིང་། ཨ་རི་ཛོ་ནའི་གྲོང་ཁྱེར་ཧྥི་ལག་སི་ཋབ་ཅེས་པ་དེའི་ཕྱི་རོལ་གྱི་སྣུམ་ལྡུག་ས་
ཚིགས་ཤིག་ཏུ་འཇབ་འཛུལ་གྱིས་སྟོད་ཐུང་དང་དོར་མ་ཧ་ཅང་ཐབས་མཁས་ཀྱི་
ཐོག་ནས་བརྐུས་པ་ཡིན་ལ། སྣུམ་ལྡུག་པ་ཞིག་གི་གྱོན་པ་གྱོན་ནས་ཉིན་གཉིས་ཀྱི་
རྗེས་སུ་ཨེལ་ཨེ་གྲོང་ཁྱེར་ལ་འབྱོར་བ་དང་། ངས་མཐོང་བའི་སྣུམ་ལྡུག་ས་ཚིགས་
ཐོག་མ་དེའི་ནང་ཕྱིན་ཅིང་། དེར་ལས་ཀ་བར་གླས་སོང་ལ། རང་ཉིད་ལ་ཁང་པ་
ཞིག་བླངས་ཤིང་། རང་མིང་ལི་ བྷུ་ལ་ཡེ་ལ་བརྗེས་པ་ཡིན། དེ་ནས་ཨེལ་ཨེ་གྲོང་
ཁྱེར་དུ་ཆེས་སྤྲོ་སྣང་ཅན་གྱི་ལོ་གཅིག་བསྐྱལ་བ་ཡིན། དེའི་ཁོངས་སུ་གྲོགས་པོ་
གསར་པའི་སྐོར་ཁག་གཅིག་དང་། དངོས་གནས་ཧ་ལས་པའི་བུ་མོ་འགའ་བཅས་
ཚུད་ཡོད། ལོ་དེའི་མཇུག་བསྒྲིལ་གྱི་སྐབས་ནི། མཚན་མོ་གཅིག་ལ་ང་ཚོས་ཧོ་ལེ་
ཝུད་ལམ་ཆེན་གྱི་སྟེང་རླངས་འཁོར་བསྐོར་བཞིན་ཡོད་ལ། ངས་ངའི་བུ་མོ་ལ་འོ་
བསྐྱལ་བའི་སྐབས་དེར་གྲོགས་པོ་ལ་ཁ་ལོ་བསྒྱུར་རོགས་ལབ་ཅིང་། དེ་དུས་ང་ཁ་
ལོ་བའི་རྐུབ་སྟེགས་སུ་ཡོད། ལྟོས་དང་། ཁོང་གིས་ང་མ་གོ་བ་རེད། ང་ཚོ་བརྒྱུགས་ཏེ་
གློག་སྡོང་ཞིག་ལ་བརྡབས་པ་རེད། འོན་ཀྱང་ང་ཚོ་ནི་རྒྱུག་ཚད་ཉི་ཤུ་ཙམ་ལ་འགྲོ་
གི་ཡོད་ལ། ངའི་སྣ་བཅག་པ་རེད། ཁྱེད་ཀྱིས་ངའི་སྣ་སྔོན་ནས་མཐོང་ཡོད་པ་རེད།
དཀྱོགས་ཡོད་པའི་གྷི་རིག་གི་གུག་དབྱིབས་སུ་གྲགས་པ་ལྟར་གུག་བསྡད་པ་དེ་
འདི་ན་ཡོད། དེའི་རྗེས་ལ་ང་ཌེན་ཝར་ལ་ཕྱིན་པ་ཡིན་ལ། དེའི་དཔྱིད་ཀ་ལ་ཆུ་མངར་
མོའམ་བུལ་ཆུ་བཙོང་ས་ཞིག་ནས་མེ་རི་ལུ་ལ་ཐུག་པ་རེད། ཨོ་དཀོན་མཆོག་གསུམ།
མོ་ནི་ལོ་བཅོ་ལྔ་བརྒལ་མེད་ལ། ཇིན་གྱི་དོར་མ་ཞིག་གོན་ཏེ། མོ་ཡར་ལེན་མཁན་
ཞིག་ལ་སྒུག་ནས་བསྡད་འདུག ཨེ་སི་མགྲོན་ཁང་གི་ཐོག་རྩེག་གསུམ་པའི་ཤར་ལྷོའི་
ཟུར་གྱི་ཁང་མིག་ཅིག་སྟེ། དཀོན་མཆོག་གི་དྲན་རྟེན་ཡོད་པའི་ཁང་མིག་ཅིག་དང་།
ང་ཆུང་དུས་ཀྱི་གནས་རྩ་ཆེན་དེར་ཉིན་གསུམ་དང་ཞག་གསུམ་ལ་ཁ་བརྡ་བྱས་
པ་ཡིན་ལ། དེ་དུས་མོ་ནི་ཆེས་གཞོན་ལ་ཆེས་སྙིང་དུ་སྡུག་པ་ཞིག་རེད། ཨང་།
ཨ། འོན་ཀྱང་། ཁོ་རེ། མཚན་མོའི་སྐབས་སུ་མར་བལྟས་དུས། དེ་ཨང་ཨང་ མེ་འཁོར་
ལྕགས་ལམ་གྱི་འཁྲིས་ན་མེའི་མཐའ་འཁོར་དུ་སྤྲང་པོ་རྒན་རྒོན་སྐོར་གཅིག་འདུག
དམྱལ་བ་བོ།" ཁོང་དལ་ལ་འབབ་གྲབས་བྱས་སོང་། "ཤེས་སོང་ང་། ངའི་ཕ་དེ་དེ་
ན་ཡོད་མེད་ཁྱོན་ནས་མི་ཤེས།" ཕ་གི་ན་མེ་ཕུང་གི་མདུན་དུ་ལྕགས་ལམ་གྱི་འཁྲིས་
དེར་མི་ཁ་ཤས་འཁོར་བཞིན་འདུག “ངས་འདྲི་དགོས་མི་དགོས་མ་ཤེས། ཁོང་ཕྱོགས་
གང་ནའང་ཡོད་སྲིད་པ་ཞིག་རེད།" ང་ཚོས་མུ་མཐུད། མཚན་མོ་ཆེན་པོ་འདིའི་ཁྲོད་
དུ་ང་ ་ཚོའི་མདུན་ཕྱོགས་སམ་ཡང་ན་རྒྱབ་ཕྱོགས་གང་རུང་ཞིག་ན། ཁོང་གི་ཕ་དེ་
ནི་རྩྭ་ཕུང་ཞིག་གི་འོག་ཏུ་བཟི་ནས་ཉལ་བསྡད་ཡོད་པ་རེད། དེ་ལ་ཐེ་ཚོམ་མེད་པ་
རེད། ཁོའི་མ་ནེའི་ཐོག་ཏུ་ཁ་ཆུ་འཛགས་ཤིང་། དོར་མའི་སྟེང་དུ་གཅིན། རྣ་བའི་ནང་
དུ་བུ་རམ་ལྡེ་ཁུ། སྣ་ཐོག་ན་རྨ་ཤུལ། ད་དུང་གཅིག་བྱས་ན་སྐྲའི་གསེབ་ན་ཁྲག་དང་།
དེ་ནས་ཟླ་བའི་འོད་ཟེར་ཁོང་གི་ལུས་སྟེང་ལ་འཕྲོ་བཞིན་ཡོད་ཀྱི་རེད།
ངས་ཌིན་གྱི་དཔུང་པ་ནས་འཇུས་ཏེ། “ཨོ། ཁོ་རེ། ད་ང་ཚོ་ཏན་ཏན་ཁྱིམ་ལ་
ལོག་གི་ཡོད་པ་རེད།” ཅེས་བཤད། ཐེངས་དང་པོར་ནེའུ་ཡོག་ནི་ཁོང་གི་གཏན་སྡོད་
ཁྱིམ་ཚང་ཆགས་ཀྱི་རེད། ཁོང་གིས་སླར་ཡང་ལུས་པོ་སྤྲུགས་ཤིང་། ངང་སྒུག་བྱེད་མི་
འཕེར་བའི་ཚོད་དུ་འདུག
“དེ་ནས་སོམས་དང་། སལ། ང་ཚོ་ཕན་སིལ་ཝ་ནི་ཡ་མངའ་སྡེ་ལ་འབྱོར་དུས།
ང་ཚོས་ཌི་ཇེ་རོལ་དབྱངས་རླུང་འཕྲིན་ཐོག་ནས་ཤར་ཕྱོགས་པའི་བྷབ་རོལ་དབྱངས་
ཕུན་སུམ་ཚོགས་པ་དེ་ཐོས་མགོ་ཚུགས་ཀྱི་རེད། ཀི་ཧེ་ཧེ། རྒྱུགས། གྲུ་རྒན། རྒྱུགས་ཡ།"
གཟི་བརྗིད་ཅན་གྱི་རླངས་འཁོར་དེས་རླུང་བུ་ལ་ང་རོ་སྒྲོག་ཏུ་བཅུག་སོང་ལ། དེས་
ཐང་ཆེན་པོ་རྣམས་ཤོག་དྲིལ་ཞིག་དང་མཚུངས་པར་ཁ་ཕྱེས་སོང་། རླངས་འཁོར་
དེས་ཏར་ཞུན་གྱི་ལམ་ཁ་ཁོལ་མ་དེ་ལས་གུས་ཞབས་དང་བཅས་རང་ཉིད་ཕྱིར་བསྐྲད་
བྱུང་སྟེ། གོང་མ་ཆེན་པོའི་གྲུ་གཟིངས་ལྟ་བུ་ཞིག་རེད། རླུང་བུ་དལ་བར་རྒྱུ་བའི་
སྐྱ་རེངས་ཀྱི་སྐབས་ལ་ངས་མིག་ཕྱེས་ཤིང་། ང་ཚོས་རླུང་དེ་དེད་ནས་རྒྱུག་བཞིན་
འདུག ཌིན་གྱི་རྡོ་དང་འདྲ་བའི་ཨུ་ཚུགས་ཅན་གྱི་གདོང་དེ་ནི་རྒྱུན་ལྡན་བཞིན་
རང་གི་རུས་གོག་འགྲེང་བ་དེའི་དགོས་དོན་ལ་དམིགས་ནས་མདུན་པང་གི་ཐོད་དུ་
བསྒུར་ཏེ་འདུག
"ཁྱོད་ཀྱིས་ཅི་ཞིག་ལ་བསམ་བློ་གཏོང་གི་ཡོད། ཕ་རྒན།"
“ཨང་། ཨང་། རྒྱུན་ལྡན་དང་གཅིག་པ་རེད། ཤེས་སོང་ང་། བུ་མོ། བུ་མོ། བུ་མོ།”
ང་གཉིད་དུ་ཡུར་ཞིང་། ཨ་ཡོ་བ་མངའ་སྡེའི་ཕྱི་ཟླ་བདུན་པའི་གནམ་གཤིས་ཚ་
བའི་ཞོགས་ཀ་ཞིག་ལ་གཉིད་ལས་སད། ད་དུང་ཌིན་གྱིས་རླངས་འཁོར་བསྐོར་ཞིང་
རླངས་འཁོར་བསྐོར། ཁོང་གི་རྒྱུག་ཚད་ལ་དལ་ལྷོད་མི་འདུག ཁོང་གིས་ཨ་ཡོ་བ་
མངའ་སྡེའི་མ་རྨོས་ལོ་ཏོག་གི་ཞིང་ཁའི་ལམ་ཁ་ཀྱག་ཀྱོག་རྣམས་ལ་མ་མཐའ་ལའང་
རྒྱུག་ཚད་བརྒྱད་ཅུའི་སྟེང་བསྐོར་ཅིང་། ལམ་དྲང་མོ་རྣམས་ལ་རྒྱུན་ལྡན་བཞིན་བརྒྱ་
དང་བཅུའི་སྟེང་བསྐོར་ཡོད། འོན་ཀྱང་གལ་སྲིད་ལམ་ཁའི་ཕྱོགས་གཉིས་ཀར་རླངས་
འཁོར་ཡོད་ན། དེས་ཁོང་ཡང་བང་རིམ་གྱི་ནང་དུ་ནུར་གོག་གིས་འགྲོ་དགོས་
པའི་ཐབས་སྡུག་གི་རྒྱུག་ཚད་དྲུག་ཅུའི་སྟེང་ལ་ལྷུང་བར་འགྱུར། ཁོང་ལ་གོ་སྐབས་
ཤིག་རག་དུས་ཁོང་མདུན་དུ་ཐད་ཀར་བརྒྱུགས་ཤིང་། རླངས་འཁོར་དྲུག་བདུན་
རེ་བསྐྱུར་ནས་འགྲོ་ཞིང་། དེ་དག་ནི་ཐལ་བའི་སྤྲིན་ཚོགས་ཤིག་གི་ནང་དུ་ཤུལ་དུ་
བཞག རླངས་འཁོར་བྷིའུ་ཁ་རྟགས་ཅན་གསར་པ་ཞིག་བསྐོར་བཞིན་པའི་སྨྱོན་པ་
ཞིག་གིས་ལམ་ནས་འདི་དག་ཚང་མ་མཐོང་བ་དང་། ང་ཚོ་དང་རྒྱུག་འགྲན་བྱེད་
པའི་ཐག་གཅོད་བྱས། ཌིན་གྱིས་སྐོར་ཞིག་བསྐྱུར་གྲབས་བྱེད་པའི་སྐབས་དེར་མི་
དེས་ཉེན་བརྡ་ཙམ་ཡང་མ་བཏང་བར་ང་ཚོ་བསྐྱུར་ནས་བརྒྱུགས། དེ་ནས་ང་ཚོ་ལ་
འགྲན་སློང་ཆེད་ཀི་བཏབ་ཅིང་རླངས་འཁོར་གྱི་དུང་སྐད་བརྒྱབ། རླངས་འཁོར་གྱི་
མཇུག་གློག་འོད་ཆེམ་ཆེམ་བྱས། ང་ཚོ་ནི་བྱ་ཆེན་པོ་ཞིག་དང་མཚུངས་པར་ཁོང་གི་
རྗེས་དེད། “ད་སྒུགས་ཨ།” ཌིན་གྱིས་གད་མོ་དང་བཅས་བཤད། “ངས་ཁྱི་ཕྲུག་དེ་ལ་
མེལ་ལེ་བཅུ་གྲངས་ཙམ་རིང་ལ་བརྙས་བཅོས་བྱེད་ཀྱི་ཡིན། ལྟོས་ཨ།” ཁོང་གིས་བྷིའུ་
ཁ་དེ་ང་ཚོའི་སྔོན་ལ་ཐག་རིང་ས་ཞིག་བར་དུ་འགྲོ་རུ་བཅུག དེ་ནས་ཇེ་མགྱོགས་ལ་
བཏང་ཞིང་ཆེས་སྤྱོད་ལོག་གི་རྣམ་པ་དང་བཅས་ཁོང་གི་རྗེས་ཟིན། བྷིའུ་ཁ་སྨྱོན་པ་
དེ་སྨྱོས་སོང་། ཁོང་གིས་མེལ་ལེ་བརྒྱ་ཡི་རྒྱུག་ཚད་ལ་བསྟད་སོང༌། ང་ཚོ་ལ་ཁོང་སུ་
ཡིན་ལྟ་བའི་གོ་སྐབས་ཤིག་བྱུང་སོང་། ཁོང་ནི་ཆི་ཁ་གོའི་མི་རྐྱལ་སྟོང་མགོ་སྟོང་གི་
རིགས་འདྲ་བོ་ཞིག་འདུག་ལ། བུད་མེད་རྒན་པ་ཁོའི་ཨ་མའི་ལོ་ཚོད་ཅིག་དང་ལྷན་
འགྲུལ་བཞུད་བྱེད་ཀྱི་འདུག གཅིག་ཐང་ན་བུད་མེད་དེ་ཁོའི་ཨ་མ་དངོས་གནས་
ཡིན་སྲིད། མོས་ཁོ་ལ་སྡུག་སྐད་རྒྱག་གི་ཡོད་མེད་དཀོན་མཆོག་གིས་མཁྱེན་གྱི་རེད།
འོན་ཀྱང་ཁོང་གིས་རྒྱུག་འགྲན་བྱས་སོང་། ཁོ་ནི་ཆི་ཁ་གོ་གྲོང་ཁྱེར་དགའ་བོ་དེ་
ནས་ཡིན་པའི་ཨི་ཊ་ལི་བ་ཞིག་རེད་ལ། ཁོང་གི་སྐྲ་ནག་ཅིང་སྨྱོ་འཚུབ་ཅིག་རེད།
ཁོང་གིས་ལུས་རྩལ་རྩེད་མོ་བའི་སྟོད་གོས་ཅིག་གོན་འདུག གཅིག་བྱས་ན་ཁོང་གི་
སེམས་ནང་ང་ཚོ་ནི་ཨེལ་ཨེ་གྲོང་ཁྱེར་ནས་ཆི་ཁ་གོ་ལ་བཙན་འཛུལ་བྱེད་དུ་ཡོང་
བའི་ཇག་ཚོགས་གསར་པ་ཞིག་རེད་བསམས་ཡོད་ཀྱི་རེད། གཅིག་བྱས་ན་ཇག་པ་
མིག་ཁི་ ཁོ་ཧན་གྱི་ཇག་མི་འགའ་རེད་བསམས་ཡོད་ཀྱི་རེད། གང་ཡིན་ཟེར་ན། ལེ་
མོ་བཟིན་རླངས་འཁོར་ཧ་ཅང་འདྲ་བོ་རེད་ལ། རླངས་འཁོར་ཨང་བྱང་ཡང་ཁ་ལི་
ཧྥོར་ནི་ཡ་ནས་རེད། རྩ་བའི་ཆ་ནས་འདི་ནི་ལམ་གྱི་རོལ་རྩེད་ཙམ་ཞིག་རེད། ཁོང་
གིས་ང་ཚོའི་སྔུན་འཛིན་རྒྱུར་ཆེས་ཐབས་རྡུགས་ཀྱི་གོ་སྐབས་བླངས་སོང་། ཁོང་
གིས་དཀྱོགས་རྣམས་ཀྱི་སྟེང་ནས་རླངས་འཁོར་གཞན་བསྐྱུར་འཇོག་བྱས་ཤིང་།
ཕྱིར་རང་གི་ལམ་སྟེང་ལ་སླེབས་མ་སླེབས་ཀྱི་ཚོད་ཙམ་ལ་ཟོང་འདྲེན་རླངས་འཁོར་
ཞིག་མིག་ལམ་དུ་འཁྱར་འཁྱོར་གྱིས་ཡོང་བ་དང་། གྱེན་དུ་ཆེས་ཆེར་འགྲེངས། འདི་
ལྟ་བུའི་རྣམ་པའི་ཐོག་ནས་ང་ཚོས་ཨ་ཡོ་བ་མངའ་སྡེའི་མེལ་ལེ་བརྒྱད་ཅུ་བཅད་པ་
ཡིན། དེ་ནས་རྒྱུག་འགྲན་འདི་ནི་ཧ་ཅང་དོ་སྣང་འཕེལ་བ་ཞིག་འདུག་སྟབས་ང་ལ་
འཇིགས་སྣང་ཡོང་བའི་གོ་སྐབས་མ་བྱུང༌། དེ་ནས་མི་སྨྱོན་པ་དེས་མཚམས་འཇོག་
བྱས་སོང་། སྣུམ་ལྡུག་ས་ཚིགས་ཤིག་ཏུ་རླངས་འཁོར་བཀག་སོང་ལ། གཅིག་བྱས་
ན་བུད་མེད་རྒན་པ་དེས་བཀའ་བཏང་བ་ལས་ཡིན་རྒྱུ་རེད། ང་ཚོ་ང་རོ་དང་བཅས་
རྒྱུག་སྐབས་ཁོང་གིས་རྒྱལ་ཁའི་དགའ་སྤྲོའི་ངང་ནས་ལག་པ་གཡུགས་སོང་། ང་
ཚོ་རྒྱུག་པའི་སྐབས་སུ་ཌིན་ནི་བྲང་ཁ་གཅེར་བུ་རེད། ངའི་རྐང་པ་མདུན་པང་སྟེང་
བཞག་ཡོད་ཅིང་། སློབ་གྲྭ་ཆེན་མོའི་བུ་གཉིས་ནི་རྒྱབ་ན་གཉིད་ཤོར་འདུག ང་ཚོ་
བུད་མེད་མགོ་དཀར་ཞིག་གིས་བཟུང་བའི་ཟ་ཁང་ཞིག་ཏུ་ཞོགས་ཇ་ཟ་ཕྱིར་བཀག་
པ་ཡིན་ལ། ཐག་ཉེ་བའི་གྲོང་དེའི་ཆོས་ཁང་གི་ཅོང་བརྡ་གྲག་པ་དང་ཆབས་ཅིག་
ང་ཚོར་ཆེས་ཆེ་བའི་ཡུངས་རིལ་གྱི་སྐལ་བ་འཕར་མ་སྤྲད་བྱུང་། དེ་ནས་ང་ཚོ་སླར་
ཡང་ཐོན་ཕྱིན་པ་ཡིན།
“ཌིན། ཉིན་དཀར་ལ་རླངས་འཁོར་ཆེས་མགྱོགས་པོར་མ་བསྐོར།"
“སེམས་ཁྲལ་མ་བྱེད་ཁོ་རེ། ངས་ཅི་ཞིག་བྱེད་ཀྱིན་ཡོད་པ་ངས་ཤེས།” ང་
འཁུམས་མགོ་ཚུགས། ཌིན་ནི་དྲག་པོའི་ལྷ་ཞིག་དང་འདྲ་བར་བང་བསྒྲིགས་པའི་
རླངས་འཁོར་རྣམས་ཀྱི་ཁྲོད་དུ་བསླེབས། ང་ཚོས་འཛུལ་ས་ཞིག་བཙལ་བའི་རིང་
དེར་ཧ་ལམ་རླངས་འཁོར་དེ་ཚོ་ལ་གཏུགས་གྲབས་བྱས། ཁོང་གིས་དེ་ཚོའི་མཇུག་
འགེབས་ལྕགས་ལེབ་ལ་རྩེད་མཚར་བྱས། ཁོང་གིས་གློད་ཅིང་འདེད་པ་དང་། སྐེ་
བསྲིངས་པ་བཅས་བྱས་ཏེ་དཀྱོགས་དེ་གང་དུ་ཡོད་མེད་ལ་བལྟས། དེ་ནས་རླངས་
འཁོར་ཆེན་པོ་དེ་ནི་ཁོའི་ལག་པའི་རེག་པ་ཕྲ་མོ་དང་བསྟུན་ནས་མཆོངས་ཤིང་། དེ་
ནས་ནམ་ཡིན་ཡང་སྐྲ་ཚད་ཙམ་གྱི་བར་སྟོང་བཞག་ནས་ཐར། ང་ཚོ་སླར་ཡང་རང་
གི་ལམ་ཁ་ལ་བསླེབས། ལམ་གཞན་དག་ནི་ལྡོག་ཕྱོགས་ལ་འགྲོ་མཁན་གྱིས་ཁེངས་
འདུག དེ་ནས་ང་ལ་སྐྲག་འདར་བརྒྱབ་བྱུང་། ངས་ད་ནི་བཟོད་ཐུབ་པ་མི་འདུག ཨ་
ཡོ་བ་མངའ་སྡེའི་ནང་དུ་ནེབ་བྷ་ར་སི་ཁའི་དྲང་མོ་མདའ་ལྟར་གྱི་ལམ་རིང་པོ་ཞིག་
རྙེད་རྒྱུ་ནི་ཧ་ཅང་དཀོན་པོ་རེད། ང་ཚོ་མཐར་དེ་འདྲ་གཅིག་ལ་ཐུག་དུས་ཌིན་གྱིས་
ཁོང་གི་རྒྱུན་ལྡན་ལྟར་གྱི་བརྒྱ་དང་བཅུ་ལ་བརྒྱུགས་སོང་། ངས་ཕྱི་ལོགས་ཀྱི་ཡུལ་
ལྗོངས་འགའ་ཞིག་འཁྱུག་འཁྱུག་ཏུ་འགྲོ་བ་མཐོང་ཞིང་། དེས་ ༡༩༤༧ ལོར་ང་དང་
ཨེ་ཌི་གཉིས་ཀྱིས་འགྲུལ་ལམ་རིང་མོ་ཞིག་བྱས་སྐབས་ང་ཚོ་ཆུ་ཚོད་གཉིས་ལ་འགག་
ནས་བསྡད་པ་དེ་དྲན་དུ་བཅུག་སོང་། མི་ཚེའི་དཀར་ཡོལ་དེ་མགོ་རྟིང་སློག་ནས་
ཡོད་ཚད་སྨྱོས་པ་ཇི་བཞིན་འདས་དུས་ཀྱི་ལམ་རྙིང་པ་དག་ནི་རབ་རིབ་ཀྱི་ངང་ནས་
ཚུར་གྲོལ་ཡོང་གི་འདུག ཉིན་གྱི་རྨི་ལམ་འཚུབ་པོའི་ཁྲོད་ནས་ངའི་མིག་ན་བྱུང་།
“ཨོ། དམྱལ་བ། ཌིན། ང་རྒྱབ་ཀྱི་རྐུབ་སྟེགས་ལ་འགྲོ་གི་ཡིན། ངས་མུ་མཐུད་ནས་
བཟོད་ཐུབ་པ་མི་འདུག ངས་ལྟ་ཐུབ་ཀྱི་མི་འདུག”
“ཧེ། ཧེ། ཧེ།” ཌིན་གྱིས་ཁོང་དགོད་ཅིག་བྱས། ཁོང་གིས་ཟམ་པ་དོག་པོ་ཞིག་གི་
སྟེང་ནས་རླངས་འཁོར་ཞིག་བསྐྱུར་ཅིང་། ཐལ་བའི་ཁྲོད་ནས་ཁ་ཕྱོགས་བསྒྱུར། ལྡིར་
སྒྲ་དང་བཅས་བརྒྱུགས་སོང་། ང་རྒྱབ་ཀྱི་རྐུབ་སྟེགས་སུ་ལྡིང་ཞིང་། གཉིད་ཁུག་སླད་
རྐང་ལག་བསྐུམས་ནས་བསྡད། བུ་དེ་གཉིས་ཀྱི་གཅིག་གིས་སྐྱིད་པོ་ལ་རོལ་ཆེད་
མདུན་དུ་མཆོངས། ཞོགས་པ་འདི་ལ་ང་ཚོའི་རླངས་འཁོར་བརྡབ་རྒྱུ་ཡིན་པའི་
འཇིགས་སྣང་ཆེན་པོ་དེས་ང་གཉིད་ཁུག་ཏུ་བཅུག་མ་སོང་། ང་ཐང་ལ་བབས་ཤིང་
མིག་བཙུམས་ནས་གཉིད་ཁུག་ཐབས་བྱས། རྒྱ་མཚོར་བསྐྱོད་མཁན་ཞིག་ཡིན་པའི་
ཆ་ནས་གྲུ་གཟིངས་ཀྱི་ཞབས་ཤུན་འོག་ན་རྦ་རླབས་རྣམས་བརྒྱུགས་ནས་འགྲོ་བཞིན་
པ་དང་དེའི་འོག་གི་རྒྱ་མཚོ་ཞབས་མེད་དེ་ལ་ངས་བསམ་བློ་བཏང་མྱོང་། ད་ནི་ཨ་ཁུ་
སྨྱོན་པ་འདིས་ཁ་ལོ་བསྒྱུར་བ་དང་ཆབས་གཅིག་ངུ་སྐད་ཤུགས་རིང་འབྱིན་པའི་གླིང་
ཆེན་ཞིག་གི་ཁྱོན་དུ་ཧ་ལས་པའི་རྒྱུག་ཚད་མྱུར་པོ་ཞིག་གི་ཐོག་ནས། ངའི་འོག་
ན་སོར་ཉི་ཤུ་ཙམ་གྱི་གཤམ་ན་ལམ་ཡོད་པ་དེ་དག་གཅལ་དུ་བཀྲམས་ནས། འཕུར་
བཞིན་དང་སི་སྒྲ་འབྱིན་བཞིན་ཡོད་པ་དེ་ཚོར་ཐུབ་ཀྱི་འདུག ངས་མིག་བཙུམས་
དུས་ལམ་དེ་གྲོལ་ནས་ངའི་ཕྱོགས་ལ་ཡོང་བ་ཙམ་ཞིག་མཐོང་གི་འདུག ངས་མིག་
ཕྱེས་སྐབས་རླངས་འཁོར་གྱི་ཐང་དེར་འཁྱུག་འཁྱུག་ཏུ་རྒྱུ་བའི་ཤིང་སྡོང་གི་གྲིབ་
མ་རྣམས་འདར་འདར་བྱེད་ཀྱིན་འདུག འདི་ལས་བྲོས་ནས་ཐར་ས་ཞིག་མི་འདུག
ངས་འདི་ཚང་མ་དང་ལེན་བྱེད་དགོས་བྱུང༌། དེ་ནས་ཌིན་གྱིས་ད་དུང་རླངས་འཁོར་
བསྐོར་གྱི་ཡོད་ལ། ཆི་ཁ་གོ་ལ་མ་འབྱོར་བར་དུ་གཉིད་ཁུག་རྒྱུའི་བསམ་བློ་ཡོད་པ་
མ་རེད། ཕྱི་དྲོར་ང་ཚོ་ཌེ་ མོ་ཡིན་གྲོང་ཁྱེར་ཆ་ཡོད་དེ་སླར་ཡང་བརྒལ། འདིར་རླངས་
འཁོར་འགྲུལ་བཞུད་པའི་ཁྲོད་དུ་ཚུད་པ་ནི་སྨོས་མེད་ཡིན་ལ། ང་ཚོ་ཇེ་དལ་གྱིས་
ཕྱིན་ཅིང་། ང་སླར་ཡང་མདུན་གྱི་རྐུབ་སྟེགས་སྟེང་དུ་འོང་། ཁྱད་མཚར་ཞིང་ཡ་ང་
བའི་རླངས་འཁོར་བརྡབས་སྐྱོན་ཞིག་བྱུང་སོང་། ང་ཚོའི་མདུན་དེར་མི་ནག་ཅིག་
གིས་ཁྱིམ་མི་ཡོངས་རྫོགས་དང་ལྷན་དུ་སེ་ཌན་ཞེས་པའི་རླངས་འཁོར་ཞིག་བསྐོར་
ཏེ་འགྲོ་བཞིན་འདུག རླངས་འཁོར་རྒྱབ་ཀྱི་བརྡབས་འགོག་ལྕགས་ལེབ་སྟེང་དུ་
བྱེ་ཐང་ནས་འགྲུལ་པ་རྣམས་ལ་འཚོང་གིན་ཡོད་པའི་རས་ཀྱི་བྱེ་ཐང་ཆུ་སྣོད་དེའི་
ཌིན་གྱིས་རྒྱབ་ཀྱི་བུ་དེ་ཚོར་ཁ་བརྡ་བྱེད་བཞིན་ཡོད་སྟབས་དེ་ལ་དོ་སྣང་བྱུང་མ་
གྲས་གཅིག་བཏགས་འདུག ཁོང་གིས་རླངས་འཁོར་ཤུགས་ཀྱིས་བཀག་སོང་ལ།
སོང་། དེ་ནས་ང་ཚོས་རྒྱུག་ཚད་ཆུ་ཚོད་གཅིག་ལ་མེལ་ལེ་ལྔ་ཙམ་གྱི་ཐོག་ནས་
རླངས་འཁོར་དེ་ལ་བརྡབས་པ་དང་། ཆུ་སྣོད་ལ་འཁེལ་ཏེ་གཉན་འབུར་ཞིག་དང་
མཚུངས་པར་ཆུ་སྣོད་དེ་གད་ཅིང་། བར་སྣང་ལ་ཆུ་མདའ་འཕངས་སོང་། ལྕགས་
ལེབ་དེ་ལ་རྐོང་ཞིག་བཏོད་པ་ལས་གཞན་པའི་སྐྱོན་བཟོས་མི་འདུག ཌིན་དང་ངེད་
གཉིས་ཕྱིར་ཐོན་ནས་ཁོང་ལ་སྐད་ཆ་བཤད་དུ་སོང་། དེའི་མཐའ་བསྡོམས་ནི་ང་
ཚོས་ཁ་བྱང་བརྗེ་རེས་བྱས་པ་དང་ཁ་བརྡ་ཏོག་ཙམ་བྱས་པ་དེ་རེད། དེ་ནས་ཌིན་
གྱིས་མི་དེའི་ཆུང་མ་ལ་ཅེར་ནས་འདུག ཆུང་མ་དེའི་ཡིད་དུ་འོང་བའི་ནུ་མ་སྨུག་
པོ་དེ་གཉིས་ནི་མོའི་རས་ཀྱི་སྟོད་ཐུང་ལྷུག་ལྷུག་དེའི་ནང་ན་གསལ་ལྷང་ངེར་འདུག
"ཨོ་ཡ། ཨོ་ཡ།" ང་ཚོས་ཆི་ཁ་གོ་ཡི་ང་ཚོའི་ཕྱུག་བདག་གི་ཁ་བྱང་དེ་ཁོང་ལ་སྤྲད་པ་
ཡིན་ལ། དེ་ནས་ཐོན་ཕྱིན་པ་ཡིན།
ཌེ་ མོ་ཡིན་གྲོང་ཁྱེར་བརྒལ་ཟིན་དུས་ཉེན་རྟོག་རླངས་འཁོར་ཞིག་གིས་དུང་
བརྡ་སྒྲོག་བཞིན་ང་ཚོའི་རྗེས་དེད་ནས་བསླེབས་སོང་ལ། ང་ཚོ་ལ་རླངས་འཁོར་
འགོག་དགོས་པའི་བཀའ་བཏང་སོང་། “ད་ཅི་བྱེད་དགོས་རེད།"
ཉེན་རྟོག་པ་དེ་ཕྱི་ལོགས་སུ་ཐོན་བྱུང་། "ཁྱོད་ཚོ་འདིར་ཡོང་དུས་བརྡབས་སྐྱོན་
ཅིག་གི་ནང་ལ་ལྷུང་ཡོད་དམ།”
“བརྐུས་པའི་རླངས་འཁོར་ཞིག་གི་ནང་ན་ཡོད་པའི་མི་སྐོར་ཞིག་གིས་ཁོང་ལ་
“བརྡབས་སྐྱོན་ཨེ། ལམ་མདོ་ནས་ང་ཚོས་མི་ཞིག་གི་ཆུ་སྣོད་ཅིག་བརྟོལ་བ་རེད།”
གཞུས་ཏེ་བྲོས་སོང་ཟེར་གྱི་འདུག" འདི་ནི་མི་ནག་ཅིག་གིས་ཡིད་མི་ཆེས་པའི་གླེན་
ཞད་ཅན་གྱི་རྣམ་འགྱུར་ཁྱད་མཚར་སྟོན་གྱིན་ཡོད་པའི་དཔེ་མཚོན་ཌིན་དང་
ངེད་གཉིས་ལ་རྒྱུས་ཡོད་ཡིན་པ་ཁ་ཤས་ཡོད་པ་དེའི་གྲས་ཀྱི་གཅིག་རེད། དེས་ང་ཚོ་
གཉིས་ཀ་ཧ་ཅང་ཡ་མཚན་སྐྱེས་སུ་བཅུག་ཅིང་། ང་ཚོ་གད་མོ་བགད་པ་ཡིན། ང་ཚོ་
ལྟ་རྟོག་པ་དེའི་རྗེས་སུ་འབྲངས་ནས་ཉེན་རྟོག་ལས་ཁུངས་ལ་འགྲོ་དགོས་བྱུང་ཞིང་།
ཁོང་ཚོས་ཁ་ཌི་ལག་རླངས་འཁོར་གྱི་སྦྱིན་བདག་ལ་འབྲེལ་བ་བྱེད་ཆེད་ཆི་ཁ་གོ་
ལ་ཁ་པར་བཏང་ནས། ང་ཚོའི་གནས་སྟངས་ནི་ཁ་ལོ་པ་གླས་མ་ཞིག་ཡིན་པ་ཁུངས་
སྐྱེལ་བྱས་པའི་རིང་དེར་ང་ཚོས་སྤང་སྟེང་ནས་ཆུ་ཚོད་གཅིག་བསྒུགས་ནས་བསྐྱལ་
བ་ཡིན། ཉེན་རྟོག་པས་བཤད་པ་ལྟར་ན་སྐུ་ཞབས་ཕྱུག་བདག་གིས་ "ཨོ་རེད། དེ་ངའི་
རླངས་འཁོར་ཡིན། འོན་ཀྱང་བུ་དེ་ཚོས་དེ་ལས་གཞན་གྱི་དོན་དག་དེ་འདྲ་བྱས་ཡོད་
ན་ངས་དེ་ལ་དག་སྐྱེལ་བྱེད་མི་ཐུབ།"
རེད།”
'དེ་ནི་འདིར་ཌེ་ མོ་ཡིན་གྲོང་ཁྱེར་དུ་བྱུང་བའི་བརྡབས་སྐྱོན་ཆུང་ཚགས་ཤིག་
"རེད། ཁྱོད་ཀྱིས་དེ་ང་ལ་བཤད་ཚར་སོང་། ངས་བཤད་པའི་གོ་དོན་ནི། ཁོང་
ཚོས་འདས་པའི་དུས་སུ་བྱས་ཡོད་པའི་དོན་དག་གང་ཡིན་ཞིག་ལ་ངས་དག་སྐྱེལ་
བྱེད་མི་ཐུབ་ཟེར་བ་ཡིན།”
ཚང་མ་འགྲིག་ཚར་སོང་ལ། ང་ཚོ་སྦིར་སེ་ཕྱིན་པ་ཡིན། ཨ་ཡོ་བ་མངའ་སྡེའི་
ནེའུ་ཁཱོན་གྲོང་ཁྱེར་ཏེ། འདི་ནི་ངས་ ༡༩༤༧ ལོར་སྐྱ་རེངས་སྐབས་སུ་གོམ་བགྲོད་བྱས་
ས་དེ་རེད། ཕྱི་དྲོའི་སྐབས་སུ་ང་ཚོས་སླར་ཡང་ཁུ་སིམ་སིམ་གྱི་གྲོང་ཁྱེར་རྒྱུས་ཡོད་
ཌེ་ཝིན་ཕོརད་བརྒལ་བ་ཡིན་ལ། དམའ་མོར་འབབ་པའི་མི་སི་སི་ཕི་གཙང་པོ་ནི་
རང་གི་ཤིང་ཕྱེའི་ཉལ་ཁྲི་ལ་ཉལ་འདུག དེ་ནས་ཨི་ལི་ནོད་སི་མངའ་སྡེའི་རོག་ ཨའེ་
ལནད་ཅེས་པའི་གྲོང་ཁྱེར་རེད། རླངས་འཁོར་གྱི་འཚང་ཁ་སྐར་མ་ཁ་ཤས་ཤིག་
ལ་འདུག ཉི་མ་ཇེ་དམར་ལ་འགྲོ་བཞིན་འདུག དེ་ནས་ཨ་མེ་རི་ཀའི་དཀྱིལ་གྱི་
མངའ་སྡེ་ཨི་ལི་ནོད་སི་ཡི་ངོ་མཚར་བའི་ལྗང་མྱུག་དང་ལྗོན་ཤིང་གི་ཁྲོད་ནས་འཇམ་
པོར་འབབ་པའི་ཆུ་ཕྲན་ཆུང་ཆུང་མཛེས་ཤིང་སྡུག་པ་དེ་དག་གློ་བུར་དུ་མངོན་བྱུང་།
འདི་ནི་ཤར་ཕྱོགས་ཀྱི་མཛེས་ཤིང་འཇེབས་པ་དེ་སླར་ཡང་མགོ་ཚུགས་པ་འདྲ་བོ་
ཞིག་རེད་ལ། ནུབ་ཀྱི་སྐམ་ས་ཆེན་པོ་དེ་ཚོ་བསྒྲུབས་ནས་གྲུབ་ཟིན་པ་རེད། ཌིན་
གྱིས་རྒྱུག་ཚད་གཅིག་གི་ཐོག་ནས་མངའ་སྡེ་དེའི་ཁྱོན་དུ་ཐད་ཀར་བརྒྱུགས་པ་དང་
དུས་མཚུངས་སུ་ཨི་ལི་ནོད་སི་མངའ་སྡེ་དེ་ངའི་མིག་མདུན་ནས་ཆུ་ཚོད་ཁ་ཤས་
ཀྱི་ཡུན་ལ་ནར་མར་བཀྲམས་བྱུང་། ཁོང་ཨ་ཐང་ཆད་ནའང་སྔར་ལས་ལྷག་པའི་
ཡ་ཡུད་རྩེ་བཞིན་འདུག མཛེས་ཤིང་སྡུག་པའི་ཆུ་ཕྲན་དེ་ཚོའི་གྲས་ཀྱི་གཅིག་གི་
སྟེང་དུ་ཡོད་པའི་ཟམ་པ་དོག་པོ་ཞིག་གི་ཐོག་ནས་ཁོང་གིས་ཧ་ལམ་འགྲུབ་མི་སྲིད་
པའི་གནས་སྟངས་ཤིག་གི་ཁྲོད་དུ་ང་ཚོ་གློ་བུར་དུ་བརྫངས་སོང་། ང་ཚོའི་མདུན་
གྱི་རླངས་འཁོར་དལ་པོ་གཉིས་ཀྱིས་ཟམ་པའི་སྟེང་ན་གོག་འགྲོས་བྱེད་ཀྱི་འདུག
ཕྱོགས་གཞན་དེ་ནས་འདྲུད་འཁོར་བཏགས་པའི་ཟོང་འཁོར་ཆེན་པོ་ཞིག་ཡོང་གི་
འདུག་ལ། དེའི་ཁ་ལོ་པ་དེས་རླངས་འཁོར་དལ་པོ་དེ་གཉིས་ཀྱིས་ཟམ་པ་བརྒལ་རྒྱུར་
ཆུ་ཚོད་ག་ཚོད་འགོར་མིན་ལ་ཁོག་རྩིས་རྒྱག་ཅིང་། ཁོང་གི་ཁོག་རྩིས་ནི་ཁོང་ཟམ་པ་
ཡོད་ས་ལ་འབྱོར་དུས་དེ་ཚོ་ཐོན་ཚར་གྱི་རེད་བསམས་ཡོད་པ་རེད། ཟམ་པའི་སྟེང་
ན་ཟོང་འཁོར་དེ་དང་ཕྱོགས་གཞན་ཞིག་ལ་འགྲོ་བའི་རླངས་འཁོར་ཞིག་ཤོང་བའི་
ས་ཆ་ཁྱོན་ནས་མི་འདུག ཟོང་འཁོར་གྱི་རྒྱབ་ན་རླངས་འཁོར་གཞན་རྣམས་ཟུར་
དུ་བསྡད་ནས། དེ་བསྐྱུར་ནས་འགྲོ་ས་ཡོད་མེད་ལ་ལྟ་གི་འདུག རླངས་འཁོར་དལ་
པོ་གཉིས་ཀྱི་མདུན་ན་རླངས་འཁོར་དལ་པོ་གཞན་དག་གིས་འདེད་བཞིན་འགྲོ་གི་
འདུག ལམ་དེ་ལ་འཚང་ཁ་བརྒྱབ་འདུག་ཅིང༌། ཚང་མས་ཐར་འདོད་ཀྱིས་འཚང་
ཁ་རྒྱག་གིན་འདུག ཌིན་ནི་ཆུ་ཚོད་གཅིག་ལ་མེལ་ལེ་ ༡༡༠ ཡི་རྒྱུག་ཚད་ཀྱིས་
འདི་དག་ཚང་མ་ཡོད་ས་ལ་མཆོང་རྒྱུག་གིས་འོང་བ་དང་འཛེམས་དོགས་ཁྱོན་ནས་
བྱས་མ་སོང་། ཁོང་གིས་རླངས་འཁོར་དལ་མོ་རྣམས་བསྐྱུར་ཅིང་། གློ་བུར་གྱིས་ཁ་
བསྒྱུར་ཏེ་ཧ་ལམ་ཟམ་པའི་གཡོན་ཟུར་གྱི་ར་བ་ལ་འཁེལ་གྲབས་བྱས་ཤིང་། དེ་ནས་
བརྒྱུགས་ནས་ཡོང་བཞིན་པའི་ཟོང་འཁོར་དེའི་གྲིབ་མ་ལ་ཁ་གཏད་ནས་ཕྱིན་སོང་།
དེ་ནས་ཤུགས་ཀྱིས་གཡས་ཕྱོགས་སུ་དཀྱོགས། ཟོང་འཁོར་དེའི་མདུན་གྱི་འཁོར་
ལོ་གཡོན་མ་ལ་མ་འཁེལ་ཙམ་བྱུང༌། ཧ་ལམ་མདུན་གྱི་རླངས་འཁོར་དལ་པོ་དེ་ལ་
གཞུ་ལ་ཁད་བྱས། དེ་བསྐྱུར་ཆེད་ལམ་ཕྱོགས་གཞན་དེར་ལྡིང་། དེ་ནས་ཟོང་འཁོར་
དེའི་རྒྱབ་ནས་རླངས་འཁོར་གཞན་ཞིག་གིས་ལམ་ལ་ལྟ་ཕྱིར་ཐོན་ཡོང་དུས་སླར་
ཡང་རང་ཕྱོགས་ཀྱི་ལམ་ལ་ཁ་བསྒྱུར་དགོས་བྱུང་སོང་། འདི་ཚང་མ་སྐར་ཆ་གཉིས་
ཀྱི་ནང་ལ་རེད། དེ་ཡང་འཁྱུག་འཁྱུག་གིས་བསྐྱོད་པ་དང་། ཐལ་བའི་སྤྲིན་ཚོགས་
ཤིག་ལས་གཞན་ཅི་ཡང་ཤུལ་དུ་བཞག་མ་སོང་། གཞན་དུ་ན་ཨི་ལི་ནོད་སི་མངའ་
སྡེའི་རྨི་ལམ་རང་བཞིན་གྱི་ཞིང་ཁ་དང་བཅས་འཆི་བའི་གོད་ཆག་ཅན་གྱི་ཕྱི་དྲོ་
དམར་ལམ་ལམ་པའི་ཁྲོད་དུ་ལམ་ཁ་ཕྱོགས་ལྔ་ནས་གདོང་གཏུགས་འཇིགས་ཡེར་
བ་ཞིག་བརྒྱབ་སྟེ། རླངས་འཁོར་མང་པོ་ཕྱོགས་གང་སར་ཡོམ་ཡོམ་བྱེད་པ་དང༌། ད་
དུང་ཟོང་འཁོར་ཆེན་པོ་དེ་སྒུར་ཞིང་འགག་པར་བྱེད། ངས་གནས་ཚུལ་འདི་སེམས་
ནས་གཡུགས་ཐུབ་ཀྱི་མི་འདུག་ལ། ད་དུང་སྙན་གྲགས་ཆེ་བའི་བྷབ་རོལ་དབྱངས་
ཀྱི་རྒྱ་གླིང་པ་ཞིག་ཀྱང་ཉེ་ཆར་ཨི་ལི་ནོད་སི་མངའ་སྡེའི་རླངས་འཁོར་བརྡབས་སྐྱོན་
ཁྲོད་ཤི་བ་རེད། ཕལ་ཆེར་འདི་འདྲ་བའི་ཉིན་མོ་ཞིག་ལ་བྱུང་ཡོད་པ་རེད། ང་སླར་
ཡང་རྒྱབ་ཀྱི་རྐུབ་སྟེགས་ལ་ཕྱིན་པ་ཡིན།
ད་ཆ་བུ་དེ་གཉིས་ཀྱང་རྒྱབ་ཏུ་བསྡད་ནས་བསྡད་སོང༌། ཌིན་གྱིས་ནི་ས་མ་རུབ་
གོང་ལ་ཆི་ཁ་གོ་ལ་འབྱོར་རྒྱུའི་ཆོད་སེམས་བརྟན་པོ་བཟུང་འདུག རླངས་འཁོར་
དང་མེ་འཁོར་གྱི་ལམ་བསྣོལ་ས་ཞིག་ནས་ང་ཚོས་སྤྲང་པོ་གཉིས་ཡར་བཏུས་པ་དེ་
གཉིས་མཉམ་རུབ་ཀྱིས་སྣུམ་རིན་ལ་སྒོར་ཕྱེད་ཅིག་སྤྲད་བྱུང་། སྐར་མ་ཁ་ཤས་ཀྱི་
སྔོན་ལ་ཁོང་ཚོ་ནི་མེ་འཁོར་ལྕགས་ལམ་གྱི་ཤིང་དུམ་བརྩིགས་ཡོད་པ་ཞིག་གི་མཐའ་
འཁོར་དུ་བསྡད་ནས་རང་གི་རྒུན་ཆང་ལྷག་མ་ཏོག་ཙམ་ཡོད་པ་འཐུང་བཞིན་ཡོད་
ལ། ད་ནི་ཁོང་ཚོས་ཆི་ཁ་གོ་གྲོང་ཁྱེར་ལ་བྲེལ་འཚུབ་ཀྱི་ངང་ནས་འཕུར་བཞིན་
པའི་རླངས་འཁོར་འདམ་གྱིས་གོས་ནའང་མགོ་མི་སྒུར་ཅིང་གཟི་བརྗིད་ཆེ་བའི་ཁ་
ཌི་ལག་ལེ་མོ་བཟིན་ཞིག་རྙེད་ཡོད། ངོ་མ་བཤད་ན། ཌིན་གྱི་འཁྲིས་སུ་སྡོད་མཁན་
གྱི་བུ་རྒན་པ་དེས་རང་གི་མིག་གཉིས་ལམ་ལ་གཏད་པ་ལས་གཏན་ནས་གཡོལ་མ་
སོང་ལ། ཁོང་གི་སྤྲང་པོའི་སྨོན་ལམ་ཉམ་ཐག་པ་དག་སྐྱོར་ནས་བསྡད་སོང་། ངོ་མ་
ཡིན། “ཨོ་རེད།” ཁོང་ཚོས་བཤད། “ང་ཚོས་ང་ཚོ་འདི་འདྲའི་མགྱོགས་པོ་ཞིག་བྱས་
ནས་ཆི་ཁ་གོ་ལ་འབྱོར་རྒྱུ་ཡིན་པ་གཏན་ནས་ཧ་གོ་མ་སོང་།” ང་ཚོ་ཁུ་སིམ་མེ་བའི་
ཨི་ལི་ནོད་སི་མངའ་སྡེའི་གྲོང་རྣམས་བརྒྱུད་ནས་བསྐྱོད་རིམ་བཞིན། གྲོང་དེ་ཚོའི་
མི་རྣམས་ནི་ཉིན་ལྟར་ལེ་མོ་བཟིན་འདི་འདྲ་བའི་ནང་ནས་ཆི་ཁ་གོའི་ཇག་ཚོགས་
རྣམས་འགྲོ་བ་ལ་ཧ་ཅང་དོགས་ཟོན་ཆེ་སྟབས། ང་ཚོ་ནི་ཁྱད་མཚར་བའི་སྣང་བ་
ཞིག་རེད། དེ་ཡང་ང་ཚོ་ཚང་མས་ཁ་སྤུ་བཞར་མེད་ལ། ཁ་ལོ་པ་ནི་བྲང་ཁོག་གཅེར་
བུ་རེད། སྤྲང་པོ་གཉིས་དང་ང་བཅས་རྒྱབ་ཀྱི་རྐུབ་སྟེགས་སུ་ཐག་པ་ཞིག་ལ་འཇུས་
ནས་ཡོད། ངའི་མགོ་སྔས་མགོའི་ཐོག་བསྙེས་ཤིང་། དབང་ཤུགས་ལ་རྔམས་པའི་
ཉམས་ཅན་གྱི་ངའི་མིག་གིས་ལུང་པ་འདིའི་ཡུལ་ལྗོངས་ལ་ལྟ་བཞིན་ཡོད། དེ་ནི་
ཁ་ལི་ཧྥོར་ནི་ཡ་མངའ་སྡེའི་ཇག་ཚོགས་ཞིག་ཆི་ཁ་གོ་གྲོང་ཁྱེར་གྱི་འཕྲོག་བཅོམ་ལ་
འགྲན་འཛུགས་ཆེད་ཡོང་བ་དང་། ཟླ་འོད་འོག་གི་ཡུ་ཋ་མངའ་སྡེའི་བཙོན་ཁང་
དག་ནས་མཚན་ལ་བྲོས་ཡོང་བའི་ཁྲམ་པ་ཁྱུ་ཅིག་དང་འདྲ་བ་ཞིག་རེད། ང་ཚོས་ཁུ་
ནག་གི་བཏུང་བ་དང་སྣུམ་གྱི་ཆེད་དུ་གྲོང་ཆུང་ཆུང་ཞིག་གི་སྣུམ་ལྡུག་ས་ཚིགས་སུ་
བཀག་པའི་སྐབས་དེར་མི་རྣམས་ཕྱིར་ཐོན་ནས་ང་ཚོ་ལ་ཅེར་ནས་བསྡད་མོད། སྐད་
ཆ་ཚིག་གཅིག་ཀྱང་བཤད་མ་བྱུང་ལ། ངའི་བསམ་ཚུལ་ལ་ཁོང་ཚོས་མ་འོངས་པར་
དགོས་མཁོ་བྱུང་ན་སྙམ་ནས། ང་ཚོའི་གཟུགས་ཚད་དང་རྣམ་པའི་སྐོར་ལ་ཡིད་ནས་
ཐོ་འགོད་བྱས་ཡོད་པ་རེད་བསམས་བྱུང་། སྣུམ་གྱི་སྦུ་གུ་ལག་བསྟར་བྱེད་མཁན་གྱི་
བུ་མོ་དང་ལྷན་དུ་སྣུམ་རིན་རྩིས་རྒྱག་སྐབས་ཌིན་གྱིས་ཁོང་གི་སྟོད་ཐུང་ T དབྱིབས་
ཅན་དེ་སྐེ་དཀྲིས་ཤིག་དང་འདྲ་བར་གཡོགས་ཙམ་བྱས་ཡོད་ཅིང་། ཁོང་ནི་རྒྱུན་
ལྡན་ལྟར་འཚུབ་ཅིང་མྱུར་པོ་ཞིག་རེད་ལ། རླངས་འཁོར་ནང་དུ་འཛུལ་ཞིང་དེ་ནས་
ང་ཚོ་སྦིར་སེ་ཐོན་ཕྱིན་པ་ཡིན། ཅང་མ་འགོར་བར་གནམ་མདོག་དམར་ལྷམ་ལྷམ་
དེ་དམར་སྨུག་ཏུ་གྱུར་ཅིང་། སྤྲོ་སྣང་འཕེལ་བའི་མཐའ་མཇུག་གི་གཙང་པོ་རྣམས་
ཤར་སེ་ཕྱིན་སོང་། དེ་ནས་ང་ཚོས་འགྲུལ་བཞུད་འདིའི་ཕ་རོལ་ཏུ་ཡོད་པའི་ཆི་ཁ་
གོ་གྲོང་ཁྱེར་གྱི་དུད་སྨིག་མཐོང་བྱུང་། ང་ཚོ་ཌེན་ཝར་ནས་ཨེ་ཌི་ ཝོལ་གྱི་རྩྭ་ས་
བརྒྱུད་ཆི་ཁ་གོ་བར་དུ་མེལ་ལེ་ ༡༡༨༠ ཡི་ལམ་ཐག་དེ་ཏག་ཏག་ཆུ་ཚོད་བཅུ་བདུན་
གྱི་ནང་ལ་ཡོང་བ་རེད་ལ། དེའི་ནང་དུ་ས་དོང་དུ་ལྷུང་ནས་ཆུ་ཚོད་གཉིས་དང་། རྩྭ་
ས་རུ་ཆུ་ཚོད་གསུམ། ཨ་ཡོ་བ་མངའ་སྡེའི་ནེའུ་ཋོན་གྲོང་ཁྱེར་གྱི་ཉེན་རྟོག་པ་དང་
ལྷན་དུ་ཆུ་ཚོད་གཉིས་བཅས་བརྩིས་མེད། ས་གཞིའི་ཐོག་ནས་ཆ་སྙོམ་ཐེབ་ཆག་
ཅིག་གི་དབང་དུ་བཏང་ན་ཆུ་ཚོད་གཅིག་ལ་མེལ་ལེ་བདུན་ཅུ་རེད་ལ། དེ་ཡང་ཁ་
ལོ་པ་གཅིག་རེད། དེ་ནི་ལོ་རྒྱུས་ཀྱི་ཟིན་ཐོ་སྨྱོན་པ་འདྲ་བོ་ཞིག་རེད།

ལེའུ་བཅུ་པ།

གྲགས་ཆེན་གྱི་ཆི་ཁ་གོ་གྲོང་ཁྱེར་དེ་ནི་ང་ཚོའི་མིག་མདུན་ན་དམར་ལམ་ལམ་བྱེད།
གློ་བུར་དུ་ང་ཚོ་ནི་མ་ཌེ་སོན་སྲང་ལམ་སྟེང་དུ་སྤྲང་པོའི་ཁྱུ་ཚོགས་རྣམས་ཀྱི་ཁྲོད་
ན་ཡོད་ཅིང་། སྤྲང་པོ་ཁ་ཤས་ཀྱིས་རང་གི་རྐང་པ་ལམ་གྱི་ཟུར་སྟེགས་སྟེང་བཞག་
ནས་སྲང་ལམ་དུ་ཉལ་འདུག གཞན་བརྒྱ་ཕྲག་མང་པོ་ནི་ཆང་ཁང་གི་སྒོ་འགྲམ་
དང་ལམ་ཕྲན་རྣམས་ཀྱི་ནང་དུ་འཚང་ག་རྒྱག་བཞིན་འདུག "ཨ་མ། ཨ་མ། ཕ་གི་
ན་ཌིན་ མོ་རི་ཡར་ཋི་རྒན་པ་དེ་ཡོད་མེད་ལ་ཡག་པོ་ཞིག་ལྟོས་དང་། ཁོང་ལོ་འདི་
ལ་རྐྱེན་དབང་གིས་ཆི་ཁ་གོ་ན་ཡོད་སྲིད་པ་རེད།” ང་ཚོས་སྲང་ལམ་ནས་སྤྲང་པོ་
གཉིས་མར་འབབ་བཅུག་པ་ཡིན་ལ། དེ་ནས་མུ་མཐུད་ནས་ཆི་ཁ་གོ་གྲོང་ཁྱེར་དཀྱིལ་
ལ་ཕྱིན་པ་ཡིན། གྲོང་ཁྱེར་འགྲུལ་འཁོར་རྣམས་ཀྱི་བཙིར་སྒྲ་དང་། ཚགས་པར་
བཙོང་མཁན་གྱི་བྱིས་པ། ལམ་གཅོད་བཞིན་པའི་བུ་མོ་དེ་ཚོ། ཁ་ལག་བརྔོས་མ་དང་
སྦི་རག་གི་དྲི་མ་མཆེད་བཞིན་འདུག ནེ་འོན་གློག་སྒྲོན་དག་གིས་མིག་རྡེབ་བྱེད་ཀྱི་
འདུག "སལ། ང་ཚོ་ནི་གྲོང་ཁྱེར་ཆེན་པོའི་ནང་ལ་བསླེབས་འདུག་ཡ། ཀི་ཧི་ཧི།" ང་
ཚོས་ཐོག་མར་བྱེད་དགོས་པ་ནི་ཁ་ཌི་ལག་རླངས་འཁོར་དེ་མུན་པ་འཐིབས་པའི་
ས་ཆ་ཡག་པོ་ཞིག་ལ་འཇོག་རྒྱུ་དང་། དེ་ནས་ཁྲུས་ཤིག་བརྒྱབ་ཏེ་མཚན་མོའི་དོན་
དུ་གྱོན་པ་གོན་རྒྱུ་དེ་རེད། ཝའེ་ ཨེམ་ སི་ ཨེ་ཡི་ཁ་གཏད་ཀྱི་སྲང་ལམ་དེ་རུ་ང་ཚོས་
ཁང་བརྩེགས་རྣམས་ཀྱི་བར་ན་ཡོད་པའི་ས་ཕག་ཅན་གྱི་ལམ་ཕྲན་ཞིག་རྙེད་བྱུང་ལ།
ང་ཚོས་ཁ་ཌི་ལག་རླངས་འཁོར་གྱི་སྣ་རྩེ་སྲང་ལམ་དུ་གཏད་ནས་རླངས་འཁོར་
དེར་བཀབ་པ་ཡིན། དེ་ནས་ཐོན་ཆོག་ཆོག་རེད། ང་ཚོ་མཐོ་སློབ་ཀྱི་བུ་དེ་གཉིས་ཀྱི་
རྗེས་སུ་འབྲངས་ནས་Yམགྲོན་ཁང་ལ་ཕྱིན་པ་ཡིན། ཁོང་གཉིས་ཀྱིས་དེར་ཁང་མིག་
ཅིག་བླངས་སོང་ལ། ང་ཚོར་ཆུ་ཚོད་གཅིག་གི་རིང་ལ་ཁོང་ཅག་གི་ཁང་མིག་དེ་བེད་
སྤྱོད་གཏོང་བཅུག་སོང་། ཌིན་དང་ངེད་གཉིས་ཀྱིས་ཁ་སྤུ་བཞར་ཞིང་ཁྲུས་བརྒྱབ་པ་
ཡིན། ངས་ཚོམས་ཁང་ནས་དངུལ་ཁུག་སྟོར་འདུག་ལ། ཌིན་གྱིས་དེ་རྙེད་ནས་རང་
གི་སྟོད་གོས་སུ་འཇུག་གྲབས་བྱེད་སྐབས་ཁོང་གིས་དེ་ང་ཚོའི་ཡིན་པ་ཤེས་འདུག་ལ།
སེམས་ཕམ་བྱུང་བ་ནི་ཡིན་ཡིན་རེད། དེ་ནས་ང་ཚོས་བུ་དེ་ཚོ་ལ་བདེ་མོ་ལབ་པ་ཡིན་
ལ། ཁོང་ཚོ་ནི་རྐྱེན་ཅི་ཡང་མ་བྱུང་བར་འབྱོར་བ་དེ་ལ་དགའ་འདུག དེ་ནས་ཟ་ཁང་
ཞིག་ཏུ་ཁ་ལག་ཟ་ཆེད་ཕྱིན་པ་ཡིན། ཆི་ཁ་གོ་གྲོང་ཁྱེར་རྙིང་པ་སྨུག་མདོག་ཅན་དེ་ནི་
ཕྱེད་ཤར་ཕྱོགས་པ་དང་ཕྱེད་ནུབ་ཕྱོགས་པ་ལྟ་བུའི་ཁྱད་མཚར་བ་རྣམས་ལས་ཀ་ལ་
འགྲོ་བ་དང་མཆིལ་མའང་འདོར་བཞིན་འདུག ཌིན་ནི་ཟ་ཁང་དུ་ལངས་ནས་གྲོད་
པ་ཕུར་ཕུར་བྱེད་བཞིན་ཚང་མ་ལ་དོ་སྣང་བྱས་ཏེ་བསྡད་འདུག ཁོང་གིས་མི་ནག་
གི་བུད་མེད་ན་ཚོད་དར་ལ་བབས་པ་ཁྱད་མཚར་པོ་ཞིག་དང་ལྷན་དུ་ཁ་བརྡ་བྱེད་
འདོད་པ་དང་། བུད་མེད་དེས་གཏམ་རྒྱུད་ཅིག་དང་བཅས་ཟ་ཁང་ནང་དུ་འབྱོར་བ་
དང་། དེ་ཡང་མོ་ལ་སྒོར་མོ་མེད་ནའང་། བག་ལེབ་ཡོད་ཅིང་། ཁོང་ཚོས་མོ་ལ་མར་
ཞིག་སྤྲད་ཨེ་ཡོང་བསམས་ནས་ཡོང་བ་རེད། མོས་རང་གི་འཕོངས་ཚོས་དེ་གཡུག་
བཞིན་ནང་དུ་བསླེབས་པ་དང་། ཁོང་ཚོས་མར་སྤྲད་མ་སོང་ལ། མོས་རྐུབ་བསྐོར་
བཞིན་ཕྱི་ལ་ཐོན་སོང་། "ཨོ་ཧོ།” ཌིན་གྱིས་བཤད། "ད་མོའི་རྗེས་དེད་ནས་སྲང་ལམ་
དུ་མར་འགྲོ་ཡ། མོ་ལམ་ཕྲན་ན་ཡོད་པའི་ཁ་ཌི་ལག་རླངས་འཁོར་གོག་པོ་དེའི་ནང་
དུ་འཁྲིད་འགྲོ་ཡ། ང་ཚོ་ཚང་མས་སྐྱིད་པོ་གཏོང་།" འོན་ཀྱང་དེ་བརྗེད་པར་གྱུར་ཅིང་།
ཆི་ཁ་གོའི་གྲོང་དཀྱིལ་ལ་བསྐོར་བ་ཞིག་བརྒྱབ་ནས། འབྱར་ལ་ཁད་ཀྱི་ཞབས་བྲོ་
རྒྱག་སའི་ཆང་ཁང་རྣམས་ལ་བལྟས་ཤིང་། བྷབ་རོལ་དབྱངས་ལ་ཉན་ཆེད། ཤར་
རྒྱག་ཁ་ལར་ཁ་སྲང་ལམ་བྱང་མ་ལ་ཕྱིན་པ་ཡིན། དེ་ནས་འདི་ནི་ཇི་འདྲའི་མཚན་
མོ་ཞིག་རེད་ཨང་། "ཨོ་ཁོ་རེ།" ཌིན་ཆང་ཁང་ཞིག་མདུན་ནས་ལངས་ཏེ་ང་ལ་བཤད་
བྱུང་། “སྲང་ལམ་གྱི་འཚོ་བ་ལ་རོལ་དང་། ཆི་ཁ་གོའི་རྒྱ་མི་དེ་ཚོ་[ཐ་སྙད་འདི་ནི་ཕྱུག་
བདག་གམ་ཇག་པའི་དོན་སྟོན་པའི་ཆི་ཁ་གོའི་ཁ་སྐད་ཅིག་རེད་ཟེར།]ཕྱིན་སོང་། ཇི་
འདྲའི་ཁྱད་མཚར་བའི་གྲོང་ཞིག ཨ་མ་མ། ཡ་གིའི་སྒེའུ་ཁུང་ན་ཡོད་པའི་བུད་
མེད་དེས། རང་གི་ཉལ་གོས་ནང་ནས་མོའི་ནུ་མ་ཆེན་པོ་གཉིས་བསྣར་ནས་མར་བལྟ་
བཞིན་འདུག མིག་ཆེན་པོ་འདུག ཨི་ཧི། སལ། ང་ཚོ་འགྲོ་དགོས་ལ། ང་ཚོ་དེ་ལ་མ་
སླེབས་ཀྱི་བར་དུ་འགྲོ་མཚམས་འཇོག་རྒྱུ་མི་འདུག”
"ཁོ་རེ། ང་ཚོ་གང་དུ་འགྲོ་རྒྱུ་ཡིན་ནམ།"
"ངས་མི་ཤེས། འོན་ཀྱང་ང་ཚོ་འགྲོ་དགོས།" དེ་ནས་བྷབ་རོལ་དབྱངས་པ་ན་
གཞོན་སྐོར་ཞིག་གིས་རང་གི་རོལ་ཆ་རྣམས་རླངས་འཁོར་ལས་འཁྱེར་ཡོང་གི་འདུག
ཁོང་ཚོ་ཆང་ཁང་ཞིག་གི་ནང་དུ་ཏག་ཏག་འཚངས་ནས་ཕྱིན་སོང་། ང་ཚོས་ཁོང་
ཚོའི་རྗེས་དེད་པ་ཡིན། ཁོང་ཚོས་རང་རང་གིས་གྲ་སྒྲིག་བྱས་ཤིང་དེ་ནས་འབུད་
མགོ་བརྩམས་སོང་། ང་ཚོ་དེར་ཡོད་ཡ། མགོ་གཙོ་དེ་ནི་གཟུགས་པོ་ཕྲ་ལ་སྒུར་
བ། སྐྲ་སིལ་ལུར་ཡོད་པ། ཁ་ཙུམ་བུར་ཡོད་པ། སེག་སི་རྒྱ་གླིང་ཕོ་སྐད་བར་མ་བ།
ཕྲག་པ་ཕྲ་བ། རང་གི་རྩེད་མོ་བའི་སྟོད་གོས་དེ་ལྷུག་ལྷུག་ཏུ་གྱོན་པ། དྲོ་བའི་མཚན་
མོ་ལ་བློར་འབབ་པ། མིག་ཏུ་སྣང་བ་སྐྱིད་པོ་ཞེས་ཡི་གེ་བྲིས་ཡོད་པ་དེ་རེད། ཁོང་
གིས་རང་གི་དུང་ཡར་བླངས་ཤིང་། དེའི་ནང་དུ་ཁྲོ་གཉེར་བསྡུས་ཏེ་ཡིད་དུ་འོང་
ཞིང་སྣ་ཚོགས་པར་བུས་པ་དང་། བསམ་བློ་གཏོང་ཕྱིར་རང་གི་རྐང་པས་ཐང་ལ་ག་
ལེར་རྡེག་པར་བྱེད་ཅིང་། གཞན་རྣམས་ལ་གཡོལ་ཆེད་སྒུར་ཙམ་བྱེད། དེ་ནས་བུ་
གཞན་པ་རྣམས་ཀྱིས་རྐྱང་གཞས་གཏོང་བའི་སྐབས་དེར་ཧ་ཅང་སྐད་དམའ་མོས་
"བུས་ཤིག་"ཅེས་བཤད་སོང་། དེ་ནས་རོལ་དབྱངས་པ་ཕེ་རེ་ཛི་འདུག་ལ། ཁོང་ནི་
གཟུགས་སྟོབས་ཆེ་ལ། གདོང་ལ་ཤ་རྟགས་ཀྱི་ཕྲ་བཏབ་ཡོད་པའི་ཁུ་ཚུར་རྩེད་མོ་བ་
ཞིག་དང་མཚུངས་པའི་སྐྲ་སེར་མཛེས་པོ་ཞིག་རེད་ལ། ཉ་ཆེན་ཤར་ཁ་ཡི་སཔགས་
པ་ཞེས་འབོད་པའི་རས་ཀྱི་ལྭ་བ་རི་མོ་གྲུ་བཞི་བསྣོལ་མར་ཡོད་པ་ཆ་གཅིག་གི་ནང་
དུ་གྲ་དག་ཅིང་ལྷུག་པོར་གཡོགས་འདུག ཏག་ཏག་ལྷོད་ལྷོད་དང་མཛེས་སྣང་ཡོང་
ཆེད་གོང་བ་རྒྱབ་ཏུ་གློད་ཅིང་གོང་ཐག་རྣམས་བསྡམས་མི་འདུག རྔུལ་ནག་ཐོན་
བཞིན་རང་གི་དུང་ཡར་བཏེགས་ནས་དེའི་ནང་དུ་བཙིར་སོང་ལ། དེའི་གདངས་ནི་
གྲགས་ཆེན་གྱི་རོལ་དབྱངས་པ་ལེ་སི་ཋར་ ཡང་ཞེས་པ་དེ་ཉིད་དང་ཧ་ཅང་མཚུངས།
"ལྟོས་དང་། ཁོ་རེ། ཕེ་རེ་ཛི་ལ་ནི་སྒོར་མོ་བཟོ་མཁན་གྱི་རོལ་དབྱངས་པའི་དངངས་
འཚབ་ངོ་མ་དེ་འདུག ཁོང་ནི་གྱོན་པ་ལེགས་པར་གོན་ཡོད་པ་གཅིག་པུ་དེ་རེད།
ཁོང་ཐེངས་གཅིག་ནོར་དུས་ཁོང་ལ་སེམས་ཁྲལ་སྐྱེས་ཡོང་བ་མཐོང་གི་འདུག འོན་
ཀྱང་མགོ་གཙོ་སྟེ། སྟག་ཕྲུག་བློར་འབབ་དེས་ཁོང་ལ་སེམས་ཁྲལ་མ་བྱེད། དེ་མུར་
འབུད་རོགས་དང་འབུད་རོགས་ཟེར། ཁོང་གིས་རོལ་དབྱངས་ལ་དགའ་སྣང་དང་
སྒྲ་གདངས་ཙམ་ཞིག་ལས་གཞན་ལ་ཁ་ཡ་བྱེད་ཀྱི་མི་འདུག ཁོང་ནི་སྒྱུ་རྩལ་པ་
ཞིག་རེད། ཁོང་གིས་ཁུ་ཚུར་རྩེད་མོ་བ་དང་འདྲ་བའི་ཕེ་རེ་ཛི་ལོ་ཆུང་དེ་ལ་སློབ་ཀྱི་
འདུག ད་ནི་གཞན་ཚོས་དེ་ལ་རོལ་གྱི་འདུག་ཡ།” སེག་སོན་རྒྱ་གླིང་གསུམ་པ་དེ་
ནི་ཨལ་ཏོ་སེག་སེ་རྒྱ་གླིང་པ་ཞིག་རེད། ལོ་ན་བཅུ་བདུན་ཅན་གྱི་གསར་ཡག་ཅིག
མཐོ་སློབ་ནས་ཡོང་བའི་མི་ནག་ཅིག་ལ་ ཆར་ལི་ཕར་ཁར་གྱི་རིགས་སུ་གཏོགས་
པའི་ན་གཞོན་བསམ་གཞིགས་ཅན་ཞིག ཁ་དཀྱུས་རིང་ལ་གཟུགས་པོ་གཞན་ལས་
རིང་བ་ཡོད་པ། སྒམ་པོ་ཞིག་རེད། ཁོང་གིས་རང་གི་དུང་ཡར་བཀྱགས་ནས་འཇམ་
ཐིང་ངེར་དང་བསམ་རྒྱ་ཅན་གྱི་ཐོག་ནས་བུས་ཤིང་། བྱིའུ་དང་འདྲ་བའི་དབྱངས་ཀྱི་
སྡེབ་སྦྱོར་དང་། རོལ་དབྱངས་པ་མེ་ལ་སི་ཌེ་ཝི་སི་ཡི་བཟོ་བཀོད་དང་རིག་པ་དྲངས་
སོང་། ཁོང་ཚོ་ནི་བྷབ་རོལ་དབྱངས་གསར་བཏོད་པ་རླབས་ཆེན་དེ་ཚོའི་ཕྲུ་གུ་རེད།
སྐབས་ཤིག་ལ་ལུ་ཡི་སི་ ཨར་མ་སི་ཋི་རོང་གིས་ནེའུ་ ཨོར་ལེན་སི་མངའ་སྡེའི་
འདམ་རྫབ་ཁྲོད་དུ་རང་གི་མཐོར་འདེགས་ཀྱི་སྙན་ཆའི་ཐོག་ནས་འབུད་བཞིན་
ཡོད་པ་རེད་ལ། དེའི་ཡར་སྔོན་ལ་དུས་ཆེན་རྣམས་སུ་རུ་སྒྲིག་གཏོང་མཁན་གྱི་རོལ་
དབྱངས་པ་རྒོད་པོ་དག་གིས་རག་ཋ་འེམ་ཞེས་པའི་རོལ་དབྱངས་ཀྱི་ཁྲོད་དུ་རང་གི་
སོ་སའི་རུ་སྒྲིག་དེ་ཚོ་དུམ་བཅད་ཀྱིས་བཟོས་པ་རེད། དེ་ནས་ཇེ་ཛི་རོལ་དབྱངས་ཀྱི་
རིགས་ལང་ལིང་ངམ་ཡང་ན་སི་ཝིང་ཟེར་བ་དེ་རེད་ལ། རོལ་དབྱངས་པ་ཕོ་ཉམས་
དོད་པོ་དང་སྟོབས་ཤུགས་ཅན་རོ་ཡེ་ ཨེལ་ཌི་རི་ཇི་ཡིས་སྟོབས་དང་རྒྱུ་མཚན། ལྐོག་
གྱུར་གྱི་རྦ་རླབས་ཁྲོད་དུ་དུང་དེ་ལ་གང་ཡོད་ཚད་བཏོན་ནས་དུང་དེ་ཤུགས་ཀྱིས་
འབུད་ཅིང་། འོད་ཆེམ་ཆེམ་གྱི་མིག་དང་སྙིང་དུ་སྡུག་པའི་འཛུམ་དང་བཅས་དུང་དེ་
ལ་བསྙེས་བཞིན། ཇེ་ཛི་རོལ་དབྱངས་ཀྱི་འཇིག་རྟེན་འདྲོག་ཏུ་འཇུག་པའི་རྒྱང་སྒྲོག་
ཅིག་གི་ཆེད་དུ་ཕྱི་རོལ་ཏུ་གཏོང་བར་བྱེད། དེ་ནས་ཆར་ལི་ ཕར་ཁར་སླེབས་ཡོང་གི་
རེད་ལ། ཁོང་ནི་ཁན་ས་སི་མངའ་སྡེའི་ནང་གི་རང་གི་ཨ་མའི་ཤིང་གི་སྤྱིལ་ཁང་ནང་
གི་བྱིས་པ་ཞིག་རེད། ཁོང་གིས་ཤིང་དུམ་རྣམས་ཀྱི་ཁྲོད་ནས་སེག་སི་རྒྱ་གླིང་ལྷན་པ་
བཏབ་པ་དེ་བུས་ཤིང་། ཆར་པ་འབབ་པའི་ཉིན་མོར་སྦྱོང་བརྡར་བྱས་པ་དང་། དེ་
ནས་ཕྱིར་ཐོན་ནས་འཁྲུག་ཆ་ཅན་གྱི་རོལ་དབྱངས་པ་རྒན་པ་བྷེ་སི་དང་བྷེན་ནེ་མོ་
ཋེསན་གྱི་རུ་ཁག་ལ་ལྟ་རུ་ཡོང་ཞིང༌། རུ་ཁག་དེ་ལ་རོལ་དབྱངས་པ་ཧོ་ཋི་ ལིབ་ ཕེ་
ཇི་དང་དེའི་ལྷག་མ་རྣམས་ཡོད་པ་རེད། ཆར་ལི་ ཕར་ཁར་ཁྱིམ་ནས་ཐོན་ཏེ་ནེའུ་
ཡོག་གི་ཧར་ལོམ་ལ་ཡོང་ཞིང་། དེ་ནས་རྣོ་སྦྲེང་རོལ་ཆ་བ་སྨྱོན་པ་ཐེ་ལོ་ནེའུ་སི་ མོང་
ཁ་དང་། དེ་ལས་ཀྱང་སྨྱོས་ཡོད་པ་རོལ་ཆ་བ་གྷི་ལེབ་སི་ལ་ཐུག་པ་རེད། ཆར་ལི་ ཕར་
ཁར་ལོ་ཆུང་བའི་སྐབས་སུ་ཁོང་གིས་རོལ་ཆ་གཏོང་བཞིན་དུའང་སྤྲོ་སྣང་ཆེན་པོས་
གོར་གོར་ཞིག་ལ་སྐོར་བ་རྒྱག་བཞིན་གོམ་བགྲོད་བྱེད་པ་རེད། ཁོང་ནི་རྒྱ་གླིང་པ་
ལེ་སི་ཋར་ ཡང་ལས་ཅུང་ཆུང་གི་རེད་ལ། ཡང་ནི་ཁན་ས་སི་མངའ་སྡེ་ནས་རེད་ལ།
ཡིད་མུག་ཅིང་། དྲང་སྲོང་ཞིག་དང་འདྲ་བའི་གླེན་པ་རེད། ཇེ་ཛི་རོལ་དབྱངས་ཀྱི་
ལོ་རྒྱུས་ནི་ཁོང་ལ་བསྟིམས་ཡོད་པ་རེད། ཁོང་གིས་དུང་མཐོན་པོར་བཏེགས་ནས་
རང་གི་ཁའི་ཐད་ནས་འཕྲེད་དུ་བཟུང་སྐབས། ཁོང་གིས་ཆེས་ཡག་ཤོས་དེ་འབུད་
པ་རེད་ལ། དེ་ནས་ཁོང་གི་སྐྲ་ཇེ་རིང་དུ་སོང་རིམ་བཞིན་ཁོང་སྒྱིད་ལུག་ཇེ་ཆེར་སོང་
ཁར་ངལ་ཞིང་དུབ་པར་གྱུར། ཁོང་གི་དུང་ནི་དང་པོར་ཕྱེད་ཙམ་དང་། མཐར་རྦད་
དེ་ཐང་ལ་ལྷུང་བ་རེད་ལ། དེང་སང་ལ་ཆ་བཞག་ན་ཁོང་གིས་ལྷམ་མཐིལ་མཐུག་པོ་
གོན་ཡོད་ཅིང་། དེ་ལྟར་བྱས་པས་ཁོང་གིས་རང་གི་མི་ཚེའི་ལམ་འགྲམ་གྱི་རྐང་ལམ་
དེ་དག་ཚོར་མི་ཐུབ་ལ། ཁོང་གིས་རང་གི་དུང་བྲང་ཁོག་གི་ངོས་སུ་ཉམ་ཐག་པར་
འཛིན་ཅིང་། ཁོང་གིས་འཇམ་ཞིང་དབྱངས་ཀྱི་སྡེབ་སྦྱོར་གཏོང་སླ་བ་རྣམས་གཏོང་
བ་རེད། ཨ་མེ་རི་ཀའི་བྷབ་རོལ་དབྱངས་ཀྱི་མཚན་མོའི་བྱིས་པ་རྣམས་འདི་རེད།
ད་དུང་ཁྱད་མཚར་བའི་མེ་ཏོག་ཅིག་སྟེ། གང་ཡིན་ཟེར་ན། མི་ནག་ཨལ་ཊོ་རྒྱ་
གླིང་པ་དེས་ཆེ་མཐོང་དང་བཅས་མི་ཚང་མའི་མགོ་བོའི་ཐད་ནས་བསམ་གཞིགས་
བྱས་པའི་སྐབས་དེ་ལ། རིང་ཞིང་སྐམ་པའི་ལོ་གཞོན། ཌེན་ཝར་གྲོང་ཁྱེར་གྱི་ཁར་
ཋི་སི་སྲང་ལམ་ནས་ཡིན་པའི་སྐྲ་སེར་གྱི་བྱིས་པ། ཇིན་གྱི་དོར་མ་དང་སྐེ་རགས་ལ་
མགོ་ལྕགས་ཀྱི་རྒྱན་བཏབ་ཡོད་པ་དེས་རང་གི་རོལ་ཆའི་ཁ་འཛིན་ལ་ལྕེ་ལྡག་བྱས་
ཤིང་། མི་གཞན་རྣམས་ཀྱིས་ཚར་རྒྱུར་སྒུག་བཞིན་འདུག དེ་ནས་ཁོང་ཚོས་ཚར་བ་
དང་ཁོས་མགོ་བཙུགས་སོང་། ཁྱེད་ཀྱིས་གཡས་གཡོན་ལ་བལྟས་ནས་རོལ་དབྱངས་
ཁེར་རྐྱང་མ་དེ་གང་ནས་ཡོང་བ་ལ་བརྟག་དགོས་འཁེལ་གྱི་ཡོད། གང་ཡིན་ཟེར་ན།
དེ་ནི་རོལ་ཆའི་ཁ་འཛིན་ལ་སྦྱར་བའི་ལྷ་ཡི་འཛུམ་རིས་ཅན་གྱི་མཆུ་དེ་ནས་བྱུང་
བ་རེད་ལ། དེ་ནི་ཨལ་ཊོ་རྒྱ་གླིང་ཞིག་གི་ཐོག་ན་ཡོད་པའི་ལྷོད་འཇམ་དང་སྙན་པོ།
ལྷ་སྒྲུང་དང་འདྲ་བའི་རོལ་དབྱངས་རྐྱང་མ་ཞིག་རེད། ཨ་མེ་རི་ཀ་ཇི་བཞིན་ཁེར་
རྐྱང་རེད་ལ། མཚན་མོའི་ཁྲོད་ཀྱི་མིད་པ་ཕིགས་པའི་སྒྲ་དབྱངས་ཙག་སྐད་ཅིག་རེད།
མི་གཞན་རྣམས་སུ་རེད། སྒྲ་དབྱངས་གཞན་པ་ཡོད་ཚད་དེ་དག་ག་རེ་རེད། དེར་
རོལ་ཆ་གྷི་ཋར་བྷེ་སི་རིང་པོ་གྱེན་དུ་སྒྲེང་བ་གཏོང་མཁན་ཞིག་ཡོད་པ་དེ་ནི། སྐམ་
རིད་སྐྲ་དམར་ཅན་ཞིག་ལ་མིག་ལ་རྒོད་ཉམས་ཡོད་པ། རོལ་ཆ་ལ་རྡེག་ཐེངས་རེ་
རེར་རང་གི་རྐུབ་ཀྱིས་པི་ཝང་ཆེན་པོ་ལ་རྡེབ་པ། ཆེས་འཕར་བའི་སྐབས་དག་ལ་
ལྷ་ཞུགས་པ་ལྟར་ཁ་གདངས་ཏེ་སྡོད་པ་ཞིག་འདུག “ཁོ་རེ། ཕ་གི་ན་དངོས་གནས་
རང་གི་བུད་མེད་[རོལ་ཆ་]ལ་བསྒུར་ཡོད་པའི་སྟག་ཕྲུག་ཅིག་འདུག་ཡ།” སེམས་སྐྱོ་
བའི་རྔ་རྡུང་མཁན་དེ་ནི་ཧྥི་རི་སི་ཁོ་གྲོང་ཁྱེར་གྱི་ཧྥོལ་སོམ་སྲང་ལམ་ན་ཡོད་པའི་ང་
ཚོའི་མི་དཀར་རྐྱལ་སྟོང་ཞིག་དང་འདྲ་ལ། གླེན་པ་གླེན་ནག བར་སྣང་དུ་ཅེར་ཞིང་།
འགྱིག་བྱི་རིལ་བལྡད་པ། མིག་བགྲད་པ། གཞས་རྩོམ་མཁན་རའེ་ཡི་སྐྱིད་སྣང་དང་
འདྲ་བའི་སྐེ་ལྕོག་རྒྱག་པ། བདེ་བ་ཆེན་པོས་ཚིམ་བསྡད་པ་ཞིག་འདུག རྣོ་སྦྲེང་རོལ་
ཆ་ནི། ཨི་ཊ་ལིའི་མི་རྒྱུད་ཟོང་འཁོར་ཁ་ལོ་པའི་བྱིས་པ། གཟུགས་སྟོབས་ཆེན་པོ།
ཤ་ཁ་ཁེངས་པའི་ལག་པ་ཅན། མི་རྒྱགས་པ་སྤྲོ་སྣང་གིས་ཁེངས་པ་ཞིག་རེད། ཁོང་
ཚོས་ཆུ་ཚོད་གཅིག་ལ་རོལ་དབྱངས་བཏང་སོང་། མི་གཅིག་གིས་ཀྱང་ཉན་གྱི་མི་
འདུག བྱང་ཁ་ལ་ཁའི་སྲང་ལམ་གྱི་སྤྲང་རྒན་རྣམས་ཆང་ཁང་དུ་སྒྱིད་ལུག་གིས་
བསྡད་འདུག སྨད་བཙོང་མ་ཚོས་ཁོང་ཁྲོ་ལངས་ནས་སྐད་ཅོར་བརྒྱབ་སོང་། གསང་
ཉུལ་བའི་རྒྱ་ཇག་རྣམས་ཕྱིན་སོང་། འབྱར་ལ་ཁད་དུ་འཁྲབ་བཞིན་པའི་ཞབས་
བྲོའི་སྐད་ཅོར་གྱིས་བར་ཆད་བྱས་སོང་། ཁོང་ཚོས་མུ་མཐུད་སོང་ལ། ཕྱི་ལོགས་ཀྱི་
རྐང་ལམ་ནས་མི་འདྲེ་འདྲ་བ་ཞིག་བསླེབས་སོང་ལ། དེ་ནི་ཨོག་ཚོམ་བཞག་ཡོད་
པའི་ལོ་ན་བཅུ་དྲུག་ཅན་གྱི་བྱིས་པ་ཞིག་རེད། ཋི་རོམ་བྷོན་རྒྱ་གླིང་གི་ཤུབས་ཤིག་
འཁྱེར་འདུག རུས་གཅོང་གི་ནད་པ་ཞིག་འདྲ་བར་ཕྲ་ལ། སྨྱོན་པའི་གདོང་ཡོད་པ་
ཞིག་རེད། ཁོང་ནི་རོལ་ཆའི་རུ་ཁག་འདི་ལ་འཛུལ་ནས་འབུད་འདོད་པ་རེད། ཁོང་
ཚོས་ཁོ་ཤེས་ཀྱི་འདུག་ལ། ཁོང་དང་ལྷན་དུ་ཅི་ཡང་བྱེད་འདོད་མི་འདུག ཁོང་ཆང་
ཁང་དུ་ག་ལེར་འཛུལ་ནས། ཁོང་གི་ཋི་རོམ་བྷོན་རྒྱ་གླིང་དེ་མངོན་ཆུང་གིས་ཤུབས་
ནས་བཏོན། དེ་ཡར་བཀྱགས་ནས་རང་གི་ཁ་ལ་སྦྱར། ངོ་སྤྲོད་བྱེད་མཁན་མི་འདུག
སུ་གང་གིས་ཀྱང་ཁོང་ལ་བལྟས་མ་སོང་། ཁོང་ཚོས་རོལ་ཆ་བཏང་ཚར་བ་དང་།
བསྡུ་གསོག་བརྒྱབ། དེ་ནས་ཆང་ཁང་གཞན་ཞིག་ལ་ཐོན་སོང་། ཆི་ཁ་གོའི་བྱིས་པ་
སྐམ་རིད་དེས་གཞས་བཏང་ན་འདོད། ཁོང་གིས་རང་གི་མིག་ཤེལ་ནག་པོ་དེ་ཤག་སེ་
གོན། ཆང་ཁང་ནང་ཁེར་རྐྱང་དུ་རྒྱ་གླིང་ཡར་བཀྱགས་ནས་རང་གི་ཁ་ལ་སྦྱར། དེ་
ནས་ “བྷའ་”སྒྲ་ཞིག་གྲག དེ་ནས་ཁོང་ཁོང་ཚོའི་རྗེས་ལ་ཕྱི་རོལ་ཏུ་བརྒྱུགས། རྡོ་སྣུམ་
གྱི་ཟོམ་ཆེན་ཞིག་གི་རྒྱབ་ཀྱི་བྱེ་མའི་ཐང་ཞིག་ཏུ་རྩེ་བའི་སྲང་ལམ་སྤོ་ལོ་རུ་ཁག་
ཅིག་དང་འདྲ་བར་ཆེད་ལས་ཀྱི་བྲོ་བ་མེད་པའི་མི་འདི་ལ་ཁོང་ཚོ་དང་མཉམ་དུ་
རོལ་ཆ་གཏོང་དུ་མི་འཇུག “ཋོམ་སི་ནར་ཁ་དང་། ང་ཚོའི་ཨལ་ཏོ་རོལ་དབྱངས་པ་
ཁར་ལོ་ མག་སི་དང་འདྲ་བར་འདི་ཚོ་ཚང་མ་རང་གི་རྨོ་མོའི་མཉམ་དུ་སྡོད་ཀྱི་ཡོད་
པ་རེད།" ཌིན་གྱིས་དེ་ལྟར་བཤད། ང་ཚོ་ཡང་ཤོག་ཁག་དེའི་རྗེས་དེད་ནས་བརྒྱུགས།
ཁོང་ཚོ་ཨ་ནི་ཋ་ ཨོ་ཌའེ་ཞེས་པའི་འཛོམས་ཁང་ཞིག་ལ་འཛུལ་སོང༌། དེར་བསླེབས་
ནས་རོལ་ཆ་རྣམས་ཕྱིར་བཏོན་ཏེ་ཞོགས་ཀའི་ཆུ་ཚོད་དགུ་པ་བར་དུ་རོལ་ཆ་
བཏང་སོང་། ཌིན་དང་ངེད་གཉིས་ཀྱིས་སྦི་རག་འཐུང་བཞིན་དེར་བསྡད་པ་ཡིན།
བར་གསེང་རྣམས་ལ་ང་ཚོས་ཁ་ཌི་ལག་རླངས་འཁོར་བསྐོར་ནས་ཕྱི་རོལ་ཏུ་
བརྒྱུགས་ཤིང་། ཆི་ཁ་གོའི་ཡར་མར་གང་ས་ནས་བུ་མོ་ལེན་པའི་ཐབས་ཤེས་བྱས་
པ་ཡིན། ཁོང་ཚོ་ནི་ང་ཚོའི་བོངས་ཆེ་ཁར་རྨས་སྐྱོན་ཐེབས་ཤིང་མ་འོངས་ལུང་དུ་
སྟོན་པ་ལྟ་བུའི་རླངས་འཁོར་འདི་ལ་སྐྲག་འདུག ཌིན་གྱིས་སྨྱོ་སེམས་ཀྱི་ངང་ནས་
རླངས་འཁོར་རྒྱབ་བཤིག་བརྒྱབ་སྟེ་ཆུ་སྦུག་རྣམས་ལ་གཞུས་ཤིང་། སྨྱོ་འཚུབ་
འཚུབ་ཀྱིས་ཁོང་དགོད་བྱེད། ཆུ་ཚོད་དགུ་པ་ལ་བསླེབས་དུས་རླངས་འཁོར་ནི་
མཐའ་གཅིག་ཏུ་ཆག་ཐོར་གྱུར་འདུག་ལ། བསྒག་ཆས་རྣམས་ཀྱིས་འགོག་ཐུབ་ཀྱི་
མི་འདུག རྒྱབ་མདུན་གྱི་འགོག་བྱེད་ལྕགས་ལེབ་ཚང་མ་རྐོང་རྐོང་བཟོས་འདུག
ལྕགས་མདུང་རྣམས་ཀྱིས་ནི་ཁྲོག་སྒྲ་སྒྲོག ཌིན་གྱིས་རླངས་འཁོར་དེ་གློག་དམར་
པོའི་ཐད་དུ་འགོག་ཐུབ་ཀྱི་མི་འདུག ལམ་གྱི་སྟེང་ནས་རླངས་འཁོར་དེས་སྐྱོམ་
བཞིན་འཕར་ལྡིང་བྱེད་ཀྱི་འདུག རླངས་འཁོར་དེས་མཚན་མོའི་རིན་པ་སྤྲད་ཚར་
འདུག རླངས་འཁོར་དེ་ནི་འདམ་གྱིས་གཡོགས་པའི་ལྷམ་ཞིག་རེད་ལ། འོད་འཚེར་
བའི་རླངས་འཁོར་ལེ་མོན་བཟིན་ཞིག་ནི་མ་རེད། “ཀི་ཧི་ཧི།" བུ་དེ་ཚོས་ད་དུང་ཡང་
ནིད་ཚིའི་ཆང་ཁང་དུ་འབུད་བཞིན་འདུག
གློ་བུར་དུ་ཌིན་གྱིས་རོལ་ཆ་བའི་སྟེགས་བུའི་རྒྱབ་ངོས་ཀྱི་ཟུར་ཞིག་ཏུ་ཡོད་
པའི་མུན་ནག་ཁྲོད་ཅེར་ཏེ་བཤད་རྒྱུར། "སལ། དཀོན་མཆོག་བསླེབས་འདུག་"ཟེར།
ངས་བལྟས་པ་ཡིན། [དབྱིན་ཡུལ་གྱི་ཇེ་ཛི་རོལ་དབྱངས་པ།]ཇོར་ཇི་ ཤེ་རིང་
འདུག ཁོང་གི་མིག་ཞར་བ་ཡིན་པའི་མགོ་དེ་རྒྱུན་ལྡན་བཞིན་ཁོང་གི་ལག་པ་སྐྱ་
བོ་དེའི་ཐོག་བསྙེས་ནས་འདུག གླང་ཆེན་གྱི་རྣ་བ་བཞིན་ཁོང་གི་རྣ་བ་གཉིས་
ཀྱང་ཀྲོང་ངེར་འདུག ཁོང་གིས་ཨ་རི་བའི་རོལ་དབྱངས་ལ་ཉན་བཞིན། རང་ཉིད་
ཀྱི་དབྱིན་ཇི་བའི་མཚན་མོ་[སྦྲང་ཆར་བསིལ་མ་འབབ་པའི་མཚན་མོ་ལའང་གོ]དེ་
ལ་ཕན་པ་ཡོང་བའི་དོན་དུ་ཨ་རི་བའི་རོལ་དབྱངས་ལ་བྱང་ཆུབ་པ་ཞིག་བྱེད་བཞིན་
འདུག དེ་ནས་ཁོང་ཚོས་ཁོང་ཡར་ལངས་ནས་རོལ་ཆ་གཏོང་རོགས་ཞེས་ནན་སྐུལ་
བྱས་སོང་ལ། ཁོང་གིས་བཏང་སོང་། ཁོང་གིས་ཧ་ལས་པའི་རོལ་དབྱངས་ཀྱི་རྒྱུད་
རྣམས་གྲངས་ལས་འདས་པའི་ཟློས་དབྱངས་དང་བཅས་བཏང་ཞིང་། མཐར་རང་
གི་རྔུལ་ཆུའི་ཐིགས་པ་རྣོ་སྦྲེང་རོལ་ཆའི་སྟེང་དུ་མ་འཐོར་གྱི་བར་དུ་ཇེ་མཐོ་ནས་
ཇེ་མཐོར་བཏང་སོང་ལ། མི་ཚང་མས་འཚེར་སྣང་དང་འཇིགས་དངངས་ཀྱི་ཁྲོད་
ནས་མཉན་སོང་། ཆུ་ཚོད་གཅིག་གི་རྗེས་ནས་ཁོང་ཚོས་ཁོང་སྟེགས་བུ་ནས་མར་
འཁྲིད་སོང་། དཀོན་མཆོག་རྒན་པོ་ཤེ་རིང་དེ་སླར་ཡང་ཟུར་གྱི་མུན་ནག་གི་ནང་དུ་
ཡོད་པའི་རང་གི་སྡོད་གནས་སུ་ཕྱིན་སོང་ལ། བུ་དེ་ཚོས་"འདིའི་རྗེས་ན་གང་ཡང་
ལྷག་མེད།” ཅེས་བཤད་སོང་།
འོན་ཀྱང་མགོ་གཙོ་སྐམ་རིད་དེས་ཁས་བླངས་མ་སོང་། “གང་ལྟར་ཡང་ད་
འབུད་ཡ།"
ད་དུང་ཡང་དེ་ནས་ཅིག་ཐོན་ཡོང་གི་རེད། རྟག་ཏུ་འདི་ལས་ཅུང་མང་ཙམ་དང་
ཅུང་རིང་ཙམ་ཡོད་ཡོད་པ་རེད་ལ། རྫོགས་རྒྱུ་ཡོད་པ་མ་རེད། ཤེ་རིང་གི་རྒྱང་འཐེན་
ནམ་རྒྱང་བསྐྱོད་དེའི་རྗེས་སུ་ཁོང་ཚོས་དབྱངས་ཀྱི་སྡེབ་སྦྱོར་གསར་པ་ཞིག་བཙལ་
སོང་ལ། ཁོང་ཚོས་འབད་པ་ཆེན་པོ་བྱས་སོང་། ཁོང་ཚོས་བཙིར་སོང་། གཅུས་སོང་།
བུས་སོང་། མཚམས་རེ་ལན་རེར་གདངས་དབྱངས་གསར་པ་ཞིག་ཨེ་ཡོང་བསམ་
བསམ་གྱི་ཞི་འཇམ་གྱི་སྒྲ་གསལ་པོ་རེ་ཐོན་ཞིང་། སྒྲ་དེ་ནི་ཉིན་གཅིག་འཛམ་གླིང་
སྟེང་གི་གདངས་དབྱངས་ཉག་གཅིག་དེར་གྱུར་ཅིང་། མི་རྣམས་ཀྱི་རྣམ་ཤེས་རྣམས་
དགའ་སྤྲོ་ལ་འདེགས་པར་བྱེད་ཀྱི་རེད་སྙམ། ཁོང་ཚོས་གདངས་དེ་རྙེད་སོང་། བོར་
སོང་། ཁོང་ཚོས་དེའི་ཆེད་དུ་རྩོལ་བ་བྱས་སོང་། ཁོང་ཚོས་སླར་ཡང་རྙེད་སོང་།
ཁོང་ཚོ་བགད་སོང་། ཁོང་ཚོས་འཁུན་སྒྲ་བསྒྲགས་སོང་། ཌིན་ནི་ཅོག་ཙེར་བསྡད་
ནས་རྔུལ་ནག་ཐོན་སོང་ལ་ཁོང་ཚོ་ལ་ཚོལ་ཅིག ཚོལ་ཅིག ཚོལ་ཅིག་ཅེས་བཤད་
སོང་། ཞོགས་ཀའི་ཆུ་ཚོད་དགུ་པའི་སྟེང་མི་ཚང་མ་སྟེ། རོལ་ཆ་བ་རྣམས་དང་། དོར་
མ་གྱོན་མཁན་གྱི་བུ་མོ་ཚོ། ཆང་ཁང་གི་ཞབས་ཞུ་བ་རྣམས། དེ་ནས་མི་ཆུང་སྐམ་
རིད་ཊོམ་བྷོམ་རྒྱ་གླིང་པ་བཅས་གོམ་པ་འཁྱོར་བཞིན་ཆང་ཁང་ནས་ཐོན་ཏེ། སྐད་
གྲགས་ཅན་གྱི་ཆི་ཁ་གོ་གྲོང་ཁྱེར་གྱི་ཉིན་མོའི་འུར་ཟིང་ཁྲོད་དུ་ཕྱིན་སོང་། དེ་ནས་
བྷབ་རོལ་དབྱངས་ཀྱི་ངར་ཞིང་རྒོད་པའི་མཚན་མོ་དེ་སླར་ཡང་མ་ཡོང་བར་དུ་
གཉིད་རྒྱུ་རེད།
ཌིན་དང་ངེད་གཉིས་ནི་ངལ་དུབ་ཀྱི་དབང་གིས་འདར་གསིག་བརྒྱབ་བྱུང་། ད་
ནི་ཁ་ཌི་ལག་རླངས་འཁོར་དེ་སྦྱིན་བདག་ལ་ཕར་སློག་པའི་དུས་ཚོད་ལ་བསླེབས་པ་
རེད། ཆི་ཁ་གོའི་ལེག་ ཞོར་རམ་མཚོ་འགྲམ་འཁོར་ལམ་ཞེས་པའི་ལམ་ཆེན་གྱི་རྒྱུད་
དུ་ཡོད་པའི་བརྗིད་ཉམས་ཅན་གྱི་སྡོད་ཤག་གམ་ཁང་བརྩེགས་ཀྱི་ཁང་མིག་ཅིག་ཏུ་
སྦྱིན་བདག་དེ་བསྡད་ཡོད་པ་དང་། ཁང་བརྩེགས་དེའི་འོག་ན་ཧ་ཅང་ཆེ་བའི་རླངས་
འཁོར་འཇོག་ས་ཞིག་ཡོད་པ་དེ་སྣུམ་གྱིས་བཟོས་པའི་རྨ་ཤུལ་ཅན་གྱི་མི་ནག་དག་
གིས་བདག་གཉེར་བྱེད་ཀྱིན་འདུག ང་ཚོས་དེར་རླངས་འཁོར་བསྐོར་ཏེ་ཕྱིན་ཅིང་།
འདམ་གྱི་ཕུང་པོ་དེ་རང་གི་གནས་ལ་གཡུགས་པ་ཡིན།
རླངས་འཁོར་ཞིག་གསོ་བས་
ཁ་ཌི་ལག་དེ་ངོས་ཟིན་མ་སོང་། ང་ཚོས་ཡིག་ཆ་རྣམས་ཕར་སྤྲད་པ་ཡིན། ཁོང་གིས་
རླངས་འཁོར་དེ་མཐོང་ནས་མགོ་ལ་འཕྲུག་གི་འདུག ང་ཚོ་མགྱོགས་པོར་བྲོས་ན་
ལེགས། ང་ཚོ་ཕྱིན་པ་ཡིན། ང་ཚོ་སྤྱི་སྤྱོད་རླངས་འཁོར་ལ་བསྡད་ནས་ཆི་ཁ་གོ་གྲོང་
ཁྱེར་དཀྱིལ་ལ་ཕྱིན་པ་ཡིན་ལ། དེ་ནས་ཚར་བ་རེད། ཆི་ཁ་གོའི་སྐུ་ཞབས་ཕྱུག་བདག་
ལ་ང་ཚོའི་ཁ་བྱང་ཡོད་པ་མ་ཟད། ང་ཚོ་ལ་ཞུ་གཏུགས་བྱེད་ཐུབ་ནའང་། ང་ཚོས་
ཁོང་ལས་རླངས་འཁོར་གྱི་གནས་བབ་སྐོར་ལ་ཅི་ཡང་ཐོས་མ་བྱུང་།

ལེའུ་བཅུ་གཅིག་པ།

ད་ནི་ང་ཚོ་མུ་མཐུད་ནས་འགྲོ་རྒྱུའི་དུས་ཚོད་རེད། ང་ཚོས་སྤྱི་སྤྱོད་རླངས་འཁོར་
བླངས་ནས་ཌི་ཋོ་རོད་གྲོང་ཁྱེར་ལ་ཕྱིན་པ་ཡིན། ང་ཚོའི་སྒོར་མོ་རྣམས་རྫོགས་ལ་ཉེ།
ང་ཚོས་རླངས་འཁོར་འབབ་ཚིགས་བརྒྱུད་ནས་དོ་པོ་ཐབས་ཆག་དེ་ཚོ་དྲུད་ནས་
སོང་། ད་ནི་ཌིན་གྱི་མཐེ་བོང་གི་རྨ་དཀྲིས་དེ་ཚོ་རྡོ་སོལ་ལྟར་ནག་ཅིང་ཚང་མ་བཤིག་
འདུག ངེད་གཉིས་ཀ་ནི་ཧ་ཅང་མདོག་ཉེས་ཀྱི་རྣམ་པ་ཡོད་ལ། དེ་ཡང་ང་ཚོས་བྱས་
པ་ཡོད་ཚད་ལ་བསམས་ན་མི་སུ་ཡིན་ཡང་དེ་འདྲ་ཡིན་སྲིད་པ་རེད། ཌིན་ནི་ཨ་ཐང་
ཆད་ནས། མི་ཆི་གྷན་མངའ་སྡེའི་ཁྱོན་ལ་འཕུར་གྱིན་ཡོད་པའི་སྤྱི་སྤྱོད་རླངས་
འཁོར་ནང་གཉིད་དུ་ཡུར། ངས་ནི་གྲོང་གསེབ་བུ་མོ་ཧ་ལས་པ་ཞིག་དང་ཁ་བརྡ་བྱས་
པ་ཡིན་ལ། བུ་མོ་དེས་རས་ལྭ་གོང་བ་ཆེན་པོར་གཏུབས་པ་ཞིག་གྱོན་པ་དེ་ལས་མོའི་
མཛེས་སྡུག་ལྡན་པའི་ནུ་མའི་སྟོད་ཀྱི་ཉི་སྲེག་ཐེབས་པའི་ཤ་མདོག་དེ་མཐོང་གི་འདུག
མོ་ནི་ཉོབ་ཏོ་ཞིག་རེད། མོས་སྒོ་མཆོར་དུ་བསྡད་ནས་མ་རྨོས་ལོ་ཏོག་གི་ཡོས་བཟོ་
བའི་གྲོང་གསེབ་ཀྱི་དགོང་དྲོའི་སྐོར་ལ་ཁ་བརྡ་བྱས་སོང་། སྐད་ཆ་འདིས་ངའི་སྙིང་
ལ་སྤྲོ་བ་སྦྱིན་པའི་སྐབས་ཤིག་བྱུང་མྱོང་ན་ཡང་། མོས་དེ་བཤད་སྐབས་མོའི་སྙིང་
ལ་སྤྲོ་བ་མེད་པའི་རྐྱེན་གྱིས་དེ་ན་མི་ཞིག་གིས་ཅི་ཞིག་བྱེད་དགོས་པའི་བསམ་བློ་
ལས་གཞན་ཅི་ཡང་མེད་པ་དེ་ངས་ཤེས་བྱུང་། "དེ་ནས་ཁྱོད་ཀྱིས་སྐྱིད་སྐྱིད་གཏོང་
རྒྱུ་ལ་གཞན་ཅི་ཞིག་བྱེད་ཀྱིན་ཡོད།" ངས་དགའ་རོགས་དང་འཁྲིག་སྤྱོད་ཀྱི་སྐོར་
གླེང་ཐབས་བྱས། མཛེས་སྡུག་ལྡན་པའི་མོའི་མིག་ནག་གེ་བ་དེས་སྟོང་སང་ངེར་ང་
ལ་རྟོག་ཞིབ་བྱས་སོང་ལ། དེ་ནི་དོན་གང་ཞིག་འགྲུབ་དགོས་པའི་སྐུལ་མ་བྱས་མོད།
དེ་མ་བསྒྲུབས་པ་ལས་བྱུང་བའི་མོའི་མི་རབས་ནས་མི་རབས་བར་གྱི་ཁྲག་རྒྱུད་ལ་
ཁྱབ་པའི་ངོ་ཚའི་རིགས་ཤིག་རེད་ལ། དེ་ནི་ཅི་ཞིག་ཡིན་ཡང་རུང་ལ། མི་ཚང་མས་དེ་
ཅི་ཞིག་ཡིན་པ་ཤེས་པ་རེད། "ཁྱེད་ཀྱིས་མི་ཚེ་ལ་ག་རེ་བྱེད་འདོད་ཡོད།” ངས་མོ་ལ་
འཇུས་ནས་དེའི་ལན་བཙིར་ནས་བླངས་ན་འདོད། མོས་ཅི་ཞིག་བྱེད་འདོད་པའི་སྐོར་
ལ་བསམ་ཚུལ་གཅིག་ཀྱང་མི་འདུག མོས་ལས་ཀའི་སྐོར་དང་གློག་བརྙན། དབྱར་
ཁའི་རིང་ལ་མོའི་རྨོ་མོའི་རྩ་ལ་འགྲོ་རྒྱུ། ནེའུ་ཡོག་ལ་ཕྱིན་ནས་རོག་སི་ཚོང་ཁང་ལ་
བལྟ་རྒྱུའི་སྨོན་འདུན། མོས་གྱོན་པ་ཅི་ཞིག་གྱོན་རྒྱུ་ཡིན་པ། དེ་ཡང་མོས་སྟོན་པ་
ཡེ་ཤུའི་འདས་ལོག་གི་དུས་ཆེན་ཨི་སི་ཋར་སྔོན་མའི་སྐབས་ལ་གྱོན་པ་དེ་དང་ཆ་
མཚུངས་པ་ཞིག་སྟེ། ཞྭ་མོ་དཀར་པོ་ལ་མེ་ཏོག་རྒྱ་སེ་སྤྲས་པ། རྒྱ་སེའི་མེ་ཏོག་མདོག་
གི་ལྷམ། དེ་ནས། ཚོས་ཟིང་སྐྱ་ཅན་གྱི་རས་ལྭ་རིང་པོ་བཅས་སོགས་ང་ལ་ཤུབ་བཤད་
བྱས་སོང་། "ཁྱེད་ཀྱིས་གཟའ་ཉི་མའི་དགོང་མོར་ག་རེ་བྱེད་ཀྱི་ཡོད།" ངས་དྲིས་པ་
ཡིན། མོ་རང་སྒོ་མཆོར་དུ་སྡོད་ཀྱི་ཡོད་པ་རེད། བུ་དེ་ཚོ་རྐང་འཁོར་ཞོར་ནས་འགྲོ་
བ་དང་། རྐང་འཁོར་བཀག་སྟེ་མོ་ལ་ཁ་བརྡ་བྱེད་པ་རེད། མོས་དགོད་བྲོའི་ཚགས་
པར་ཀློག་གི་རེད། མོ་ཐགས་ཁྲིའི་སྟེང་འཛེགས་ནས་སྡོད་ཀྱི་རེད། “ཁྱེད་ཀྱིས་དབྱར་
གྱི་ཚ་དྲོད་ལྡན་པའི་མཚན་མོ་ཞིག་ལ་ག་རེ་བྱེད་ཀྱི་ཡོད།" མོ་རང་སྒོ་མཆོར་ལ་སྡོད་
ཀྱི་རེད། མོས་ལམ་དུ་འགྲོ་བའི་རླངས་འཁོར་རྣམས་ལ་ལྟ་གི་རེད། མོ་དང་མོའི་ཨ་མ་
གཉིས་ཀྱིས་ཡོས་བརྔོ་གི་རེད། "ཁྱེད་ཀྱི་ཨ་ཕས་ཚ་དྲོད་ལྡན་པའི་དབྱར་གྱི་མཚན་
མོ་ཞིག་ལ་ག་རེ་བྱེད་ཀྱི་རེད།" ཁོང་གིས་ལས་ཀ་བྱེད་ཀྱི་ཡོད་པ་རེད། ཁོང་གིས་ཆུ་
ཁོལ་གྱི་ཟོང་སྣོད་བཟོ་གྲྭ་ཞིག་ཏུ་མཚན་གང་ལ་ལས་ཀ་བྱེད་ཀྱི་ཡོད་པ་རེད་ལ། ཁོང་
གིས་བུད་མེད་ཅིག་དང་མོའི་བྱིས་པ་རྣམས་ལ་མཐུན་རྐྱེན་སྦྱོར་བཞིན་མི་ཚེ་ཧྲིལ་པོ་
བསྐྱལ་བ་རེད་ལ། དེ་ལ་བསྔགས་བརྗོད་དང་ཡི་རངས་མེད་པ་རེད། “ཁྱེད་ཀྱི་སྤུན་
དེས་དབྱར་གྱི་མཚན་མོ་ལ་ག་རེ་བྱེད་ཀྱི་རེད།”" ཁོང་རྐང་འཁོར་ལ་ཞོན་གྱི་རེད་ལ།
ཆུ་མངར་མོ་བཙོང་སའི་མདུན་དེར་འཁྱམས་ནས་སྡོད་ཀྱི་རེད། "ཁོང་གིས་ག་རེ་
བྱེད་རྒྱུ་ལ་བསྲན་མ་ཚུགས་པ་ཡོད་པ་རེད། ང་ཚོ་ཚང་མ་ག་རེ་བྱེད་རྒྱུ་ལ་བསྲན་མ་
ཚུགས་པར་ཡོད་པ་རེད། ང་ཚོས་ཅི་ཞིག་འདོད་པ་རེད།" མོས་ཤེས་ཀྱི་མི་འདུག མོས་
གླལ་སྒྱིང་བྱས་སོང་། མོ་ནི་གཉིད་ཀྱིས་མནར་འདུག འདི་ནི་མང་དྲགས་པ་རེད། མི་
སུས་ཀྱང་བཤད་ཐུབ་ཀྱི་མ་རེད། མི་སུས་ཀྱང་ནམ་ཡིན་ཡང་བཤད་ཐུབ་ཀྱི་མ་རེད།
མི་སུས་ཀྱང་བཤད་ཀྱི་མ་རེད། ཚར་བ་རེད། མོ་ལོ་ན་བཅོ་བརྒྱད་རེད་ལ་ཧ་ཅང་སྙིང་
དུ་སྡུག་པ་རེད། འཐོམས་བསྡད་ཡོད་པ་རེད།
དེ་ནས་ཌིན་དང་ངེད་གཉིས་ནི་འབུ་ཆ་ག་པ་ལ་བརྟེན་ནས་འཚོ་བ་རོལ་བ་ཞིག་
དང་མཚུངས་པར། བཙོག་པ་དང་རྙིང་ཧྲུལ་ཡིན་ལ། ཌི་ཁཱོ་རོད་གྲོང་ཁྱེར་དུ་སྤྱི་སྤྱོད་
རླངས་འཁོར་ནས་འཁྱར་འཁྱོར་གྱིས་མར་བབས། ངེད་གཉིས་དབུལ་ཕོངས་སྡོད་
སའི་ས་གནས་སུ་མཚན་གང་ལ་སྟོན་པའི་གློག་བརྙན་ཁང་དུ་སྡོད་རྒྱུའི་ཐག་གཅོད་
བྱས་པ་ཡིན། སྤྱི་གླིང་ནི་ཧ་ཅང་གྲང་མོ་རེད། ཧེ་སེལ་ནི་ཌི་ཥོ་རོད་གྲོང་ཁྱེར་གྱི་
དབུལ་ཕོངས་སྡོད་ས་འདིར་འགྲོ་མྱོང་ཡོད་པ་རེད། ཁོང་གིས་ཐེངས་རེ་རེར་མིག་ལ་སྔོ་
ཐིག་མང་པོ་དང་བཅས་མེ་མདའ་འཕེན་ཁང་ཡོད་ཚད་དང་། མཚན་གང་གློག་བརྙན་
ལྟ་ས་ཡོད་ཚད། དེ་ནས་འཁྲུག་པ་རྒྱག་པའི་ཆང་ཁང་ཡོད་ཚད་མྱུལ་བ་རེད། ཁོང་གི་
གདོན་གྱིས་ང་ཚོ་བཟུང་སོང་། ང་ཚོས་སླར་ཡང་ནེའུ་ཡོག་གི་ཋེམ་ སི་ཁི་ཝེར་བཞི་
མདོའི་ཁུལ་དུ་ཁོང་གཏན་ནས་རྙེད་ཀྱི་མ་རེད། ང་ཚོས་རྐྱེན་དབང་གིས་ཌིན་ མོ་རི་
ཡར་ཋི་ཕ་རྒན་དེ་ཡང་འདི་ན་ཡོད་ཀྱི་རེད་བསམས་བྱུང་། འོན་ཀྱང་ཁོང་མི་འདུག
རེ་རེ་ལ་སྒོར་སྐར་སོ་ལྔ་རེ་སྤྲད་ནས་ང་ཚོས་ཕམ་པར་གྱུར་བའི་གློག་བརྙན་རྙིང་པ་
ལ་བལྟས་ཤིང་། གློག་བརྙན་ཁང་གི་ཐོག་ཁང་དུ་ཞོགས་པ་བར་དུ་བསྡད་པ་ཡིན། དེ་
ནས་ང་ཚོ་མར་དེད་བྱུང་། མཚན་གང་གི་གློག་བརྙན་ལྟ་ས་དེར་ཡོད་པའི་མི་རྣམས་
ནི་རེ་བ་མེད་པའི་མཐའ་དེ་རེད། ཨ་ལ་བྷ་མ་མངའ་སྡེ་ནས་དཀྲོག་གཏམ་ཞིག་ལ་
བརྟེན་ནས་རླངས་འཁོར་བཟོ་གྲྭ་ཁག་ཏུ་ལས་ཀ་བྱེད་དུ་ཡོང་བའི་ཕམ་པའི་མི་ནག་
རྣམས་དང་། མི་དཀར་སྤྲང་རྒན་རྣམས། རང་གི་ལམ་སྣེ་ལ་བསླེབས་ཟིན་པའི་ལོ་
ཆུང་རྐྱལ་སྟོང་སྐྲ་རིང་རྒུན་ཆང་〔རྒུན་ཆང་ནི་ཆང་གཞན་ལས་རིན་གོང་ཆུང་། སྒྱུར་
བ་པོའི་མཆན།] འཐུང་མཁན་རྣམས། སྨད་འཚོང་མ། བཟའ་ཚང་དཀྱུས་མ་རྣམས།
ལས་ཀ་ཅི་ཡང་མེད་པའི་ཁྱིམ་སྡོད་ཆུང་མ་རྣམས། འགྲོ་ས་གང་ཡང་མེད་པ། མི་སུ་
ལའང་ཡིད་ཆེས་བྱེད་ས་མེད་པ་རྣམས་རེད། གལ་སྲིད་ཁྱེད་ཀྱིས་ཌི་ཥོ་རོད་གྲོང་ཁྱེར་
ཚང་མ་ལྕགས་སྐུད་ཅན་གྱི་སླེ་བོ་ཞིག་གི་ནང་བཙགས་པ་ཡིན་ན་ཡང༌། འདི་ལས་
ལྷག་ཕམ་པར་གྱུར་བའི་གད་སྙིགས་ཀྱི་ཕུང་པོ་གཤའ་མ་ཞིག་བསྡུ་ཐུབ་ཀྱི་མ་རེད།
གློག་བརྙན་ནི་གླུ་དབྱངས་ལེན་པའི་ཨ་རིའི་ཕྱུགས་རྫི་ཨེ་ཌི་ཌིན་དང་། ཁོང་གི་རྟ་
དཀར་སྟོབས་ཆེན་བྷུ་ལུབ་ཟེར་བ་དེ་རེད། དེ་དང་པོ་དེ་རེད། གློག་བརྙན་ལྡབ་མ་རིན་
གོང་གཅིག་གིས་གཉིས་ལ་བལྟ་བ་ཞིག་སྟེ། དེའི་གཉིས་པ་ནི་ཇོར་ཇི་ རབ་ཋི་དང་
། སིད་ནི་ གྷི་རན་སི་ཋི་རིད་དང་། དེ་ནས་ཋར་ཁི་རྒྱལ་ཁབ་ཀྱི་ཨི་སི་ཋན་བྷུལ་གྲོང་
ཁྱེར་སྐོར་གྱི་གློག་བརྙན་ཞིག་ཏུ་ཕི་ཋར་ ལོར་རེ་ཡོད་པ་ཞིག་རེད། ང་ཚོས་གློག་བརྙན་
དེ་གཉིས་མཚན་གྱི་རིང་ལ་མ་མཐའ་ལ་ཡང་ཐེངས་དྲུག་རེ་མཐོང་སོང་། ང་ཚོ་སད་
པའི་སྐབས་སུ་དེ་དག་མཐོང་བྱུང་། གཉིད་ཀྱི་སྐབས་སུ་དེ་དག་ཐོས་བྱུང་། རྨི་ལམ་གྱི་
སྐབས་སུ་དེ་དག་ཚོར་བྱུང༌། ཞོགས་ཀ་ལ་བསླེབས་དུས་ང་ཚོ་ནི་ནུབ་ཕྱོགས་ཀྱི་ཁྱད་
མཚར་བའི་རྣམ་རྟོག་རབ་རིབ་དེ་དང་ཤར་ཕྱོགས་ཀྱི་གསལ་ཁ་མེད་པའི་རྣམ་རྟོག་
ཡ་མ་ཟུང་དེས་ཡོངས་སུ་བཅིངས་འདུག དུས་དེ་ནས་བཟུང་། ཉམས་མྱོང་འཇིགས་
ཡེར་བ་འདི་ལ་བརྟེན་ནས་ངས་ལས་ཀ་བྱས་ཚད་ཀྱིས་ངམ་ངམ་ཤུགས་ཀྱིས་ངའི་
བག་ལ་ཉལ་བའི་རྣམ་ཤེས་ལ་ཤུགས་རྐྱེན་ཐེབས་པར་བྱེད། ངས་གློག་བརྙན་འཁྲབ་
མཁན་གྷི་རན་སི་ཋི་རིད་ཀྱི་ཁྲེལ་དགོད་ཐེངས་བརྒྱ་ལ་ཐོས་ཀྱི་འདུག་ལ། ངས་ཕི་
ཋར་ ལོར་རེ་ཡིས་ཁོའི་གདུག་རྩུབ་རང་བཞིན་ཅན་གྱི་"ཤོག་ཡ་"ཟེར་བ་དེ་ཐོས་བྱུང་།
ང་ནི་འཁྲུལ་སྣང་གི་དངངས་འཚབ་ཁྲོད་དུ་ཇོར་ཇི་ རབ་ཋི་དང་མཉམ་དུ་ཡོད་ཅིང་།
ང་ཨེ་ཌི་ ཌིན་དང་ལྷན་དུ་རྟ་ལ་ཞོན་ཅིང་གླུ་དབྱངས་བླངས་ནས། རྐུན་མ་རྣམས་ལ་
མེ་མདའ་གྲངས་མེད་བརྒྱབ་པ་ཡིན། མི་རྣམས་ཀྱིས་ཆང་གི་ཤེལ་དམ་ལ་ཁ་བརྒྱབ་
ནས་ཆང་འཐུང་ཞིང་། དེ་ནས་ཚུར་འཁོར་ནས་གློག་བརྙན་ཁང་གི་མུན་ནག་ཁྲོད་
དུ་བྱེད་རྒྱུ་ཞིག་འཚོལ་བའམ་ཁ་བརྡ་བྱེད་ས་ཞིག་རྙེད་རྒྱུའི་ཆེད་དུ་གང་ས་གང་དུ་
འཚོལ་གྱིན་འདུག སེམས་ནང་ལ་མི་ཚང་མ་ནི་ཁུ་སིམ་གྱི་ནག་ཉེས་ཅན་རེད་ལ།
སུས་ཀྱང་ཁ་བརྡ་བྱས་མ་སོང་། སྐྱ་རེངས་དེ་ནི་གདོན་འདྲེ་ཞིག་དང་འདྲ་བར། གློག་
བརྙན་ཁང་གི་སྒེའུ་ཁུང་འགྲམ་དུ་སྐྱ་ཆིལ་ལེར་མངོན་ཡོང་བ་དེ་ཚོས་གློག་བརྙན་
ཁང་གི་རྒྱ་མཐོངས་ལ་འཐམས་ཤིང་། ངའི་མགོ་ནི་རྐུབ་སྟེགས་ཤིག་གི་ལག་པ་འཇོག་
སའི་ཤིང་དེ་ལ་བསྙེས་ནས་གཉིད་བཞིན་ཡོད། དེ་དུས་གློག་བརྙན་ཁང་གི་ཞབས་ཞུ་བ་
དྲུག་མཚན་མོ་དེའི་གད་སྙིགས་ཡོད་ཚད་ཕྱགས་རྒྱུར་འཛོམས་ཤིང་། དེས་ཐལ་བའི་
ཕུང་པོ་ཞིག་བཟོས་པ་དེ་ང་མགོ་སྒུར་ནས་སྔུར་བ་འཐེན་བཞིན་པའི་སྣ་ལ་བསླེབས་
ཤིང༌། ཧ་ལམ་ང་ཡང་ཕར་འཕྱག་གྲབས་བྱས་སོང་། འདི་ནི་ཌིན་གྱིས་ང་ལ་བཤད་
བྱུང་ལ། ཁོང་གིས་རྐུབ་སྟེགས་བཅུའི་ཕ་རོལ་ནས་ང་ལ་བལྟ་བཞིན་ཡོད་པ་རེད། མི་
རྣམས་ཀྱིས་ཁྱེར་ཡོང་ནས་ཤུལ་དུ་བཞག་པའི་ཐ་མག་གི་དུད་སྣེ་དང་། ཤེལ་དམ་དང་།
འབར་ཞུན་གྱི་ཤོག་དུམ་རྣམས་ནི་ཕྱགས་ནས་སྙིགས་ཕུང་ཞིག་སྤུངས་སོང་། ཁོང་
ཚོས་ང་ཡང་དེ་དང་མཉམ་དུ་ཕྱགས་པ་ཡིན་ན་ཌིན་གྱིས་ང་སླར་ཡང་མཐོང་བར་མི་
འགྱུར་བ་ཐག་ཆོད་རེད། ཁོང་གིས་ང་ནི་ཁོང་གི་མི་ཚེ་དང་། ངའི་མི་ཚེ། ང་ལ་འབྲེལ་
བ་ཡོད་པའམ་མེད་པའི་མི་གཞན་རྣམས་ཚང་མའི་མི་ཚེ་བཅས་ཀྱི་གད་སྙིགས་ཀྱི་
ཁྲོད་དུ་མངལ་ཆགས་པའི་ཟོལ་གྱིས་འཛིངས་ཐེབས་ནས་ཡོད་པ་འདི་མ་རྙེད་གོང་
ལ། ཁོང་ཨ་མེ་རི་ཀའི་ཁྱོན་ཡོངས་ལ་མྱུལ་ནས། ཤར་མཐའ་ནས་ནུབ་མཐའ་ལ་ཐུག་
གི་བར་གྱི་སྙིགས་སྣོད་རེ་རེ་བཞིན་སྔོག་དགོས་ཀྱི་རེད། ངས་ང་རང་གི་གད་སྙིགས་
ཀྱི་སྦྲུམ་སྣོད་དེ་ནས་ཁོང་ལ་ཅི་ཞིག་བཤད་ཡོད་པ་རེད་ཅེ་ན། “ང་ལ་བསུན་གཙེར་
མ་བཟོ་དང་ཁོ་རེ། ང་ནི་གང་ན་ཡོད་པའི་གནས་འདི་རུ་སྐྱིད་པོ་འདུག སྤྱི་ལོ་ཆིག་
སྟོང་དགུ་བརྒྱ་བཞི་བཅུ་ཞེ་དགུ་ལོའི་ཟླ་བ་བརྒྱད་པའི་ནང་ཌི་ཋོ་རོད་་གྲོང་ཁྱེར་ནས་
ཁྱེད་ཀྱིས་ང་བོར་བ་རེད། སྐྱུག་བྲོ་བའི་སྙིགས་སྣོད་འདིའི་ནང་དུ་ང་སྐྱིད་པའི་རྨི་ལམ་
ལ་རོལ་བ་དེ་ལ་ཁྱེད་ཡོང་ནས་བར་ཆད་བྱེད་པའི་ཐོབ་ཐང་ག་རེ་ཡོད།" ཅེས་བཤད་
ཡོད་ཀྱི་རེད། སྤྱི་ལོ་ ༡༩༤༢ ལོར་ང་ནི་ཆེས་སྐྱུག་མེར་ལངས་པའི་ཟློས་གར་ཞིག་གི་
འཁྲབ་སྟོན་པ་གཙོ་བོ་དེ་རེད། ང་ནི་རྒྱ་མཚོའི་མཉན་པ་ཞིག་ཡིན་ལ། བྷོ་སི་ཋོན་
གྲོང་ཁྱེར་གྱི་སི་ཁོ་ལེ་ སི་ཁི་ཝེར་ཞེས་པའི་བཞི་མདོ་ན་ཡོད་པའི་ཨིམ་ཕར་རོལ་ཞེས་
པའི་ཆང་ཁང་ལ་ཆང་འཐུང་དུ་ཕྱིན་པ་ཡིན་ལ། ངས་སྦི་རག་ཤེལ་ཕོར་དྲུག་ཅུ་ཐམ་
པ་འཐུང་བ་དང་། དེ་ནས་གསང་སྤྱོད་དུ་ཕྱིན་ཅིང་། རང་ཉིད་གསང་སྤྱོད་ཀྱི་རྫ་
མ་ལ་འཁྱུད། དེ་ནས་གཉིད་ཤོར་བ་རེད། མཚན་མོ་དེར་མ་མཐའ་ལའང་རྒྱ་མཚོའི་
མཉན་པ་དང་མི་སེར་སྣ་ཚོགས་པ་བརྒྱ་ཕྲག་སྐོར་ཞིག་གིས་རང་རང་གི་ཟག་བཅས་
ཀྱི་སྐྱུགས་པ་དེ་ངའི་སྟེང་དུ་ཤོར་ཡོད་པ་རེད་ལ། མཐར་ང་ནི་ངོ་ཐག་མི་ཆོད་པའི་
མངར་ཟས་གོ་རེ་ཞིག་ཏུ་གྱུར་བ་རེད། གང་ལྟར་ཡང་མཐའ་མ་དེ་ལ་ཁྱད་པར་ག་རེ་
ཡོད་པ་རེད། མིའི་འཇིག་རྟེན་དུ་མིང་གྲགས་མེད་པ་དེ་ནི་ལྷ་ཡུལ་གྱི་སྙན་གྲགས་ལས་
ཡག་ག་རེད་ལ། དེ་ལ་ཡང་། ལྷ་ཡུལ་ནི་ཅི་ཞིག་རེད། སའི་གོ་ལ་ནི་ཅི་ཞིག་རེད། ཚང་
མ་སེམས་ཀྱི་ནང་དུ་ཡོད་པ་རེད།
སྐྱ་རེངས་ཤར་དུས་ཌིན་དང་ངེད་གཉིས་མགོ་བོ་འཐོམས་མེར་འཇིགས་ཡེར་
བའི་མུན་ཁུང་འདི་ནས་ཕྱིར་ཐོན་པ་ཡིན་ལ། འགྲུལ་བཞུད་ལས་ཁུངས་ཀྱི་རླངས་
འཁོར་ཞིག་འཚོལ་དུ་ཕྱིན་པ་ཡིན། མི་ནག་གི་ཆང་ཁང་རྣམས་དང་། དེ་བཞིན་བུ་
མོ་འདེད་པ། སྒྲ་སྒམ་འཁོར་ཐག་བརྒྱུད་ནས་ཇེ་ཛེ་རོལ་དབྱངས་ལ་མཉན་བཞིན་
ཞོགས་ཀའི་དུས་ཚོད་ཕོན་ཆེ་བ་ཞིག་བཏང་རྗེས། ང་ཚོའི་ཅ་དངོས་སྨྱོ་འཚུབ་བེ་བ་
དེ་ཚོ་འཁྱེར་ནས་ས་གནས་ཀྱི་སྤྱི་སྤྱོད་རླངས་འཁོར་དུ་མེལ་ལེ་ལྔ་ཡི་རིང་དཀའ་
ངལ་གྱིས་བསྐྱོད་ཅིང་། དེ་ནས་མི་ཞིག་གི་ཁྱིམ་ལ་འབྱོར་བྱུང་ལ། མི་དེས་ང་ཚོ་མི་
རེ་རེ་ལ་སྒོར་བཞི་རེའི་གླ་ཆ་བླངས་ཏེ་ནེའུ་ཡོག་གི་བར་དུ་བསྐྱལ་རྒྱུ་ཡིན་པ་རེད།
ཁོང་ནི་ན་སོ་དར་ལ་བབ་པའི་སྐྲ་སེར་མིག་ཤེལ་གོན་མཁན་ཞིག་ཡིན་པ་དང་། ཆུང་
མ་དང་བྱིས་པ། དེ་བཞིན་ཁང་ཁྱིམ་ཡག་པོ་ཡོད་པ་ཞིག་རེད། ཁོང་གིས་གྲ་སྒྲིག་བྱས་
ཤུལ་རིང་དེར་ང་ཚོ་སྒོ་རའི་ནང་དུ་བསྒུགས་པ་ཡིན། ཁོང་གི་ཆུང་མ་སྙིང་རྗེ་མོ་
དེས་རས་ཀྱི་ཐབ་ལྭ་ཞིག་གྱོན་འདུག་ཅིང་། ང་ཚོ་ལ་ཁོ་ཕེ་ཡི་བཏུང་བ་བཀྱག་བྱུང་
མོད་ང་ཚོ་ནི་ཁ་བརྡ་ལ་བྲེལ་ནས་བསྡད་ཡོད། མཚམས་འདི་ལ་བསླེབས་དུས་ཌིན་
ནི་ཧ་ཅང་ཐང་ཆད་ནས་སེམས་པ་འཁྲུགས་ཡོད་སྟབས་མཐོང་ཚད་ཀྱིས་ཁོང་ལ་སྤྲོ་
སྣང་སྟེར། ཁོང་ལ་འཁྲུལ་སྣང་གསར་པ་ཞིག་བསླེབས་པར་གྱུར་ཅིང་། རྔུལ་ཆུ་ཐོན།
རྔུལ་ཆུ་ཐོན། ཁི་རེ་སི་ལར་རྟགས་ཅན་གྱི་རླངས་འཁོར་གསར་པ་དེའི་ནང་བསྡད་
ནས་ནེའུ་ཡོག་ལ་ཕྱིན་པའི་སྐབས་དེར། སྙིང་རྗེ། མི་འདིས་སྨྱོ་འཚུབ་བེ་གཉིས་རླངས་
འཁོར་ནས་བསྐྱལ་རྒྱུའི་ཁ་དན་བྱས་པ་ངོས་ཟིན་འདུག འོན་ཀྱང་ཁོང་གིས་གང་
ཡག་ཡག་བྱས་བྱུང་། ངོ་མ་བཤད་ན་ང་ཚོ་བྷི་རིག་སི་དབྱུག་པའི་སྤོ་ལོ་རྩེད་ཐང་
བརྒྱུད་ནས་ཕྱིན་སྐབས་ང་ཚོ་ལ་གོམས་ཚར་འདུག་ལ། ལོ་རྗེས་མའི་ཌི་ཁཱོ་རོད་གྲོང་
ཁྱེར་གྱི་ཋེ་གྷར་རམ་སྟག་གི་རུ་ཁག་གི་སྐོར་ལ་ཁ་བརྡ་བྱས་སོང་།
ཟིལ་བ་དང་སྨུག་པས་ཁེངས་པའི་མཚན་མོར་ང་ཚོ་ཨོ་ཧ་ཡོ་མངའ་སྡེའི་ཁྲོ་ལེ་
ཌོ་གྲོང་ཁྱེར་བརྒལ་ཞིང༌། མུ་མཐུད་ནས་ཨོ་ཧ་ཡོ་མངའ་སྡེ་འཕྲེད་དུ་བཅད་པ་ཡིན།
ང་ནི་ཨ་མེ་རི་ཀའི་ནང་གི་གྲོང་དང་གྲོང་སྡེ་ཁག་ཐེངས་གཅིག་དང་གཉིས་ལ་བརྒལ་
མགོ་རྩོམ་གྱིན་ཡོད་པ་ཤེས་བྱུང་ལ། དེ་ཡང་། གནས་བཞུད་ཧྲུལ་གོག་རྣམས་དང་།
ཚོང་ཟོག་ཐབས་ཆག ངའི་ཚོང་ཟོག་གི་ཁུག་མའི་ཞབས་ན་ཡོད་པའི་སྲན་མ་རུལ་
པ་དེ་ཚོ་དང་བཅས་ཉོ་མཁན་གཅིག་ཀྱང་མེད་པའི་འགྲུལ་བསྐྱོད་མཁན་གྱི་ཚོང་
པ་ཞིག་དང་འདྲ། ཕན་སིལ་ཝ་ནི་ཡ་མངའ་སྡེ་ལ་ཉེ་སྐབས་ཁོང་ཐང་ཆད་སོང་ལ།
དེ་ནས་ཌིན་གྱིས་ཁ་ལོའི་འཁོར་ལོ་འཇུས་ནས་ནེའུ་ཡོག་ལ་མ་སླེབས་བར་དུ་ཐད་
ཀར་རླངས་འཁོར་བསྐོར་བ་རེད། ང་ཚོས་རླུང་འཕྲིན་ཐོག་ནས་སིམ་ཧྥོ་ནི་ སིད་ཀྱི་
ལྟད་མོ་ཞེས་པའི་ཇེ་ཛི་རོལ་དབྱངས་ཀྱི་ལེ་ཚན་དེ་ལ་ཉན་མགོ་ཚུགས་ཤིང་། དེར་
བྷབ་རོལ་དབྱངས་གསར་ཤོས་རྣམས་གཏོང་བཞིན་འདུག དེ་ནས་ད་ནི་ང་ཚོ་ནི་ཨ་
མེ་རི་ཀའི་ཡུལ་གྱི་རླབས་ཆེ་བའི་མཐའ་མའི་གྲོང་ཁྱེར་དེ་ལ་འཛུལ་བཞིན་ཡོད། ང་
ཚོ་ཞོགས་ཀ་སྔ་པོར་དེ་ལ་འབྱོར་བྱུང་། ནེའུ་ཡོག་གྲོང་ཁྱེར་ནི་ངལ་གསོ་གཏན་ནས་
མི་བྱེད་སྟབས། ཋེམ་ སི་ཁི་ཝེར་བཞི་མདོ་ནི་ཞིག་ཧྲུལ་དུ་གནས་འདུག ང་ཚོ་དེར་
བསྐྱོད་རིམ་བཞིན་ང་ཚོས་ངམ་ངམ་ཤུགས་ཀྱིས་སྐུ་ཞབས་ཧེ་སེལ་བཙལ་བ་ཡིན།
ཆུ་ཚོད་གཅིག་གི་ནང་ཚུད་ལ། ང་དང་ཌིན་གཉིས་ནི་ལོང་ ཨའེ་ལནད་གྲོང་
ཁྱེར་ནང་དུ་ཡོད་པའི་ངའི་ཨ་ནེའི་ཁང་པ་གསར་པ་དེ་ལ་འབྱོར་ཅིང་། མོ་རང་ལ་
མཚོན་ན་ཁྱིམ་ཚང་གི་གྲོགས་པོར་གྱུར་པའི་ཚོན་གཏོང་མཁན་རྣམས་དང་ལྷན་
དུ་བྲེལ་བ་འཚུབ་འཚུབ་ཀྱིས་བསྡད་འདུག ང་ཚོ་སན་ཧྥ་རན་སི་སི་ཁོ་གྲོང་ཁྱེར་
ནས་ཡོང་སྟེ་ཡར་སྐས་འཛེགས་ལ་འགོས་ཏེ་འགྲོ་སྐབས་དེར་མོ་རང་གིས་ཁོང་ཚོ་
དང་ལྷན་དུ་གོང་ཚད་ཀྱི་སྐོར་ལ་རྩོད་པ་རྒྱག་བཞིན་འདུག “སལ།" ངའི་ཨ་ནེས་
ང་བོས་བྱུང་། "ཌིན་ཉི་མ་ཁ་ཤས་ལ་བསྡད་ན་འགྲིག་གི་རེད། དེའི་རྗེས་ལ་ཁོ་ཕྱི་
ལོགས་ལ་ཐོན་དགོས་ཡོད། ཁྱེད་ཀྱིས་ཤེས་སོང་ངམ།” ཟེར། འགྲུལ་བཞུད་ནི་ཚར་
སོང་། ཌིན་དང་ངེད་གཉིས་ཀྱིས་མཚན་མོ་དེར་ལོང་ ཨའེ་ལནད་གྲོང་ཁྱེར་གྱི་སྣུམ་
གྱི་ཟོ་སྣོད་དང་། ལྕགས་ལམ་གྱི་ཟམ་པ། སྨུག་པའི་ནང་དུ་ཡོད་པའི་གློག་སྡོང་དག་
གི་ཁྲོད་དུ་འཆམ་འཆམ་བྱས་པ་ཡིན། ཁོང་སྲང་ལམ་གྱི་གློག་སྡོང་ཞིག་གི་འོག་
ཏུ་འགྲེང་ནས་ཡོད་པ་དེ་ངས་དྲན་གྱི་འདུག
“ང་ཚོ་གློག་སྡོང་ཕ་གི་དེའི་རྩ་ན་ཡོད་དུས་ངས་ཁྱེད་ལ་དོན་དག་ཅིག་བཤད་
འཆར་ཡོད་མོད། སལ། ད་ནི་ངས་ཞོར་ལ་སེམས་ཀྱི་འཆར་སྒོ་གསར་པ་ཞིག་མུ་
མཐུད་ནས་བཤད་རྒྱུ་དང་། ང་ཚོ་གློག་སྡོང་གསར་པ་ཞིག་ལ་སླེབས་སྐབས་ང་
སླར་ཡང་བརྗོད་གཞི་གཙོ་བོ་དེའི་ཐོག་ལ་འཁོར་ཆོག་པ་བྱེད། འགྲིག་གམ།" ཟེར།
ངས་ཏན་ཏན་ལོས་འགྲིག་ལབ་པ་ཡིན། ང་ཚོ་ནི་འགྲུལ་བཞུད་བྱེད་རྒྱུ་ལ་ཧ་ཅང་
་ནས་ཡོད་སྟབས། ལོང་ ཨའེ་ལནད་གྲོང་ཁྱེར་གྱི་གང་ས་གང་ལ་གོམ་བགྲོད་
བྱེད་དགོས་བྱུང་། འོན་ཀྱང་ད་ནི་ས་གཞི་ལྷག་མི་འདུག་ཅིང་། ཨ་ཋ་ལན་ཋིག་གི་
རྒྱ་མཚོ་ལ་ཐུག་ཡོད་པ་རེད། ང་ཚོ་འདི་ཙམ་ལས་འགྲོ་ཐུབ་པ་མི་འདུག ང་ཚོས་
ཕན་ཚུན་གྱི་ལག་པ་དམ་པོར་འཇུས་ནས་དུས་གཏན་གྱི་གྲོགས་པོ་བྱེད་རྒྱུའི་མོས་
མཐུན་བྱས་པ་ཡིན།
ཞག་མ་ལྔ་མ་འགོར་བའི་རྗེས་ལ། ང་ཚོ་ནེའུ་ཡོག་གྲོང་ཁྱེར་དུ་སྟོན་མོ་ཞིག་ལ་
ཕྱིན་པ་ཡིན། དེར་ངས་ཨིན་ཛི་ཞེས་པའི་བུ་མོ་ཞིག་མཐོང་བྱུང་ལ། ངའི་གྲོགས་པོ་
ཞིག་ང་དང་མཉམ་དུ་ཡོད་པ་དེ་ལ་ཁྱེད་རང་ཐུག་དགོས་ཡོད་ཅེས་མོ་ལ་བཤད་པ་
ཡིན། ང་ནི་ར་བཟི་ནས་ཡོད་ཅིང་། མོ་ལ་ངའི་གྲོགས་པོ་དེ་ནི་ཨ་རིའི་ཕྱུགས་རྫི་ཞིག་
རེད་ཅེས་བཤད་པ་ཡིན།
"ཨོ། ངས་ཨ་རིའི་ཕྱུགས་རྫི་ཞིག་ལ་ཐུག་རྒྱུར་ནམ་རྒྱུན་ནས་རེ་འདོད་བྱེད་ཀྱི་
ཡོད།”
“ཁོ་རེ་ཌིན།” ངས་སྟོན་མོའི་འདུ་འཛོམས་ཀྱི་ཕར་རྒྱབ་ལ་སྐད་བརྒྱབ་ནས་བོས།
སྟོན་མོ་དེར་སྙན་ངག་མཁན་ཨན་ཇེལ་ ལུ་བཟི་གྷར་སི་ཡ་དང་། ཝལ་ཋར་ ཨི་ཝན་
སི། ཝེ་ནེ་ཛུ་ལ་ཡུལ་གྱི་སྙན་ངག་མཁན་ཝིག་ཋོར་ ཝི་ལན་ནུ། ངའི་དགའ་རོགས་
ཟུར་པ་ཇི་ནེ་ཇོན་སི། ཁར་ལོ་ མག་སི། ཇིན་ཌེག་སི་ཐར་དང་གཞན་གྲངས་མེད་
པ་རྣམས་ཀྱི་གསེང་ནས་སྐད་བརྒྱབ། "འདི་ལ་ཤོག་དང་ཁོ་རེ།” ཌིན་ངོ་ཚ་སྨིན་པོ་
དང་བཅས་ཚུར་ཡོང་། ཆུ་ཚོད་གཅིག་གི་རྗེས་ལ་ནག་ཁུང་དང་སྟོན་མོའི་མཛེས་
ཉམས་ཀྱི་ཁྲོད་དུ་("འདི་ནི་དབྱར་ཁ་མཇུག་བསྒྲིལ་བའི་དགའ་སྟོན་ཞིག་ཡིན་པ་
ཞུ་ག་ལ་དགོས།”) ཁོང་གིས་པུས་མོ་ས་ལ་བཙུགས་ཤིང་། རང་གི་མ་ནེ་མོའི་གྲོད་
པའི་སྟེང་དུ་བཞག་ནས། མོ་ལ་ཡོད་ཚད་བཤད་ཅིང་ཡོད་ཚད་ཁས་ལེན་བྱེད་བཞིན་
རྔུལ་ཆུ་ཐོན་བཞིན་འདུག མོ་ནི་གཟུགས་ཆེ་ལ་ཆགས་ཉམས་ཅན་གྱི་སྐྲ་སྨུག་པོ་
ཞིག་ཡིན་ལ། གྷར་སི་ཡ་ཡིས་བཤད་པ་ཇི་བཞིན་ "ཕ་རན་སིའི་རི་མོ་བ་གྲགས་ཅན་
ཌེ་གྷ་ཡི་རི་མོ་ལས་ཐད་ཀར་བཏོན་པ་འདྲ་ཞིག་རེད་"ལ། སྤྱིའི་ཆ་ནས་པར་སིག་
ཡུལ་གྱི་འཕྲུལ་མོ་ཞིག་དང་འདྲ་བོ་ཡོད་པ་རེད། ཉི་མ་ཁ་ཤས་ཀྱི་ནང་ཚུད་ལ་
ཁོང་ཚོས་ཐག་རིང་ལ་གཏོང་བའི་ཁ་པར་བརྒྱུད་ནས་སན་ ཧྥ་རན་སི་སི་ཁོར་ཡོད་
པའི་ཁ་མེལ་དང་མཉམ་དུ་བཟའ་འཐོར་གྱི་ཡིག་ཆ་མཁོ་སྒྲུབ་ཆེད་དུ་བཤད་རེས་
བྱེད་ཀྱིན་འདུག་ལ། དེ་ལྟར་བྱས་པས་ཁོང་ཚོ་གཉིས་གཉེན་སྒྲིག་ཐུབ་ཀྱི་ཡོད་པ་
རེད། དེ་ཙམ་དུ་མ་ཟད། ཟླ་བ་ཁ་ཤས་ཀྱི་རྗེས་ལ་ཁ་མེལ་ལ་ ཌིན་གྱི་བྱིས་པ་གཉིས་
པ་དེ་བཙས་པ་རེད་ལ། དེ་ནི་ལོ་དེའི་ལོ་མགོར་མཚན་མོ་ཁ་ཤས་ཤིག་གི་མཛའ་
འབྲེལ་བརྟེན་ནས་བསྐྱེད་པའི་འབྲས་བུ་རེད། དེ་ནས་ཟླ་བ་ཁ་ཤས་ཀྱི་རྗེས་ལ་ཨིན་
ཛི་ལའང་བྱིས་པ་བྱུང་བ་རེད། ནུབ་ཕྱོགས་ཀྱི་ས་ཆ་ག་གེ་མོ་ཞིག་ཏུ་ཌིན་ལ་ཁྲིམས་
མཐུན་མིན་པའི་བྱིས་པ་ཞིག་ཡོད་པ་དང་བཅས་བརྩིས་ན། ཌིན་ལ་བྱིས་པ་དམར་
འབྱར་བཞི་ཡོད། སྒོར་མོ་སྐར་མ་གཅིག་ཀྱང་མེད། ཁོང་ནི་སྔར་ལས་ལྷག་པའི་རྙོག་
དྲ་ཅན་དང་། བདེ་བ་ཆེན་པོའི་སྣང་བ་ཅན། མགྱོགས་མྱུར་ཅན་བཅས་རེད། དེར་
བརྟེན་ང་ཚོ་ཨི་ཊ་ལི་ལ་ཕྱིན་ཡོད་པ་མ་རེད།

བམ་པོ་བཞི་པ།
ལེའུ་དང་པོ།

ངའི་དེབ་བཙོངས་པ་བརྟེན་ནས་སྒོར་མོ་འགའ་ཐོབ་བྱུང༌། ལོ་དེའི་ཁང་རིན་ལྷག་
མ་རྣམས་ངའི་ཨ་ནེ་ལ་རྩིས་གཙང་བརྒྱབ་པ་ཡིན། ནེའུ་ཡོག་ལ་དཔྱིད་ཀ་ནམ་ཤར་
ལ། ནེའུ་ཇར་ཛིའི་ཕྱོགས་ཀྱི་གཙང་པོའི་སྟེང་ངོས་ན་འབུར་དུ་དོད་པའི་ས་གཞིའི་
སྐོར་གྱི་བསམ་བློ་དེས་ང་སྡོད་མི་ཚུགས་པ་བཟོ་གི་འདུག ང་ཐོན་དགོས་པ་རེད། བྱས་
ཙང་། ང་ཐོན་པ་ཡིན། ང་ཚོ་གཉིས་ཀའི་མི་ཚེའི་ནང་ཆེས་ཐོག་མར་ངས་ནེའུ་ཡོག་
ནས་ཌིན་ལ་ག་ལེར་བཞུགས་ཞེས་བཤད་པ་ཡིན་ལ། ཁོང་དེར་བསྐྱུར་བ་ཡིན། ཁོང་
གིས་སྲང་ལམ་བཞི་བཅུ་པ་དང་མ་ཌེ་སོན་ལམ་ཁ་ན་ཡོད་པའི་རླངས་འཁོར་འཇོག་
ས་ཞིག་ཏུ་ལས་ཀ་བྱེད་ཀྱིན་ཡོད་ལ། དུས་རྒྱུན་བཞིན་རང་གི་རྙིང་ཧྲུལ་གྱི་ལྷམ་གོག་
དང་ T དབྱིབས་ཀྱི་སྟོད་གོས། གྲོད་པ་ལུག་པའི་དོར་མ་དང་བཅས་ཁོང་རང་གཅིག་
པུར་འདུར་རྒྱུག་བྱས་ཤིང་། ཉིན་གུང་གི་རླངས་འཁོར་འཚང་ཁ་ཧ་ཅང་ཆེ་བ་དེ་དག་
བཀོད་སྒྲིག་བྱེད་ཀྱི་ཡོད།
ང་རྒྱུན་ལྡན་ས་སྲོད་ཀྱི་སྐབས་སུ་ཁོང་ལ་ཐུག་ཏུ་ཕྱིན་སྐབས་ལས་ཀ་བྱེད་རྒྱུ་
གང་ཡང་མི་འདུག ཁོང་སྤྱིལ་ཁང་དུ་ལངས་ནས་བསྡད་དེ་འཛིན་བྱང་རྣམས་ཀྱི་
གྲངས་ཀ་བརྩི་ཞིང་གྲོད་པ་ཕུར་བཞིན་འདུག རླུང་འཕྲིན་རྟག་པར་གྲག་བཞིན་
འདུག “ཁོ་རེ། ཁྱོད་ཀྱིས་ཇོ་མར་ཋི་ གྷི་ལིག་མན་གྱིས་ལག་རྩེད་སྤོ་ལོའི་འགྲན་
བསྡུར་བསྒྲགས་བཞིན་པ་ལ་ཅིག་ཉོན་དང་། ཡར་རྩེད་ཐང་དཀྱིལ་ལ། བརྡབས་སོང་།
བསླུ་བྲིད་ཀྱིས་འཕེན། གྲ་སྒྲིག་ཨང་གསར། འཕངས་སོང་། སིར་སྒྲ་དང་བཅས། ཨང་
ཐོབ་སྐར་མ་གཉིས། ད་བར་ངས་གོ་མྱོང་བའི་ཁྲོད་ནས་དངོས་གནས་ཧ་ལས་པའི་
རྒྱང་སྒྲོག་མཁན་ཡག་ཤོས་དེ་རེད།” ཁོང་ནི་སྟབས་བདེའི་བདེ་སྐྱིད་འདི་འདྲ་ཞིག་
ལ་བབས་འདུག ཁོང་ནི་ཨིན་ཛི་དང་ལྷན་དུ་ལམ་ཁ་བརྒྱད་ཅུ་བའི་ཤར་ངོས་ཞིག་
ལ་ཆུ་ཚ་བོ་མེད་པའི་ཁང་མིག་ཅིག་ཏུ་བསྡད་ཡོད་པ་རེད། ཁོང་མཚན་མོར་ནང་
དུ་ལོག་ཡོང་དུས་གྱོན་པ་ཡོད་ཚད་ཕུད་ཅིང་། རྒྱ་ནག་གི་དར་གོས་ཅན་གྱི་སྟོད་
གཡོགས་དཔྱི་མགོར་སྙོབ་པ་ཞིག་གྱོན་ཏེ། ཇས་[ཉལ་ཐ་ལ་གོ་]ཁེངས་པའི་ཆུའི་སྦུ་
གུའི་དུ་བ་འཐེན་ཕྱིར་རང་གི་འབོལ་སྟེགས་སྟེང་སྡོད་ཀྱི་རེད། འདི་དག་ནི་ཁོང་གི་
ཁྱིམ་དུ་འབྱོར་བའི་བདེ་སྐྱིད་དེ་ཚོ་རེད་ལ། དེ་དང་ཆབས་གཅིག་པར་རིས་བཙོག་
པ་ཅན་གྱི་ཤོག་བྱང་ཏག་སེ་ཆག་པ་ཞིག་ཡོད་པ་རེད། “ཉེ་ཆར་ནས་ངས་རྡོ་རྗེ་ཕ་
ལམ་གྱི་རི་མོའམ་རི་མོ་གྲུ་བཞི་ཅན་གྱི་ཤོག་བྱང་གཉིས་ཅན་འདི་ལ་སེམས་གཏད་
ནས་བསྡད་ཡོད། ཁྱེད་ཀྱིས་མོའི་ལག་པ་གཞན་པ་དེ་གང་དུ་ཡོད་པ་ལ་དོ་སྣང་བྱུང་
སོང་ངམ། ཁྱེད་ཀྱིས་བཤད་མི་ཐུབ་པ་ཁོ་ཐག་ཡིན། ཡུན་རིང་པོར་ལྟོས། ཨེ་མཐོང་
ལ་ལྟོས་དང་།” ཁོང་གིས་ཨང་གཉིས་ཅན་གྱི་གྲུ་བཞི་ནར་མོའི་ཤོག་བྱང་དེ་ང་ལ་
སྟོན་འདོད་པ་དང་། དེའི་ནང་དུ་སྐྱེས་པ་གཟུགས་རིང་སྡུག་གིས་ཁེངས་པ་ཞིག་དང་
འཁྲིག་ཉམས་ཅན་གྱི་སྨད་འཚོང་མ་སེམས་སྡུག་ནས་ཡོད་པ་ཞིག་བཅས་ཉལ་ཁྲིའི་
སྟེང་བསྡད་ནས་འཁྲིག་ཐབས་ཤིག་ལ་ཚོད་ལྟ་བྱེད་བཞིན་པའི་པར་ཞིག་རེད། “ཁོ་
རེ། འདི་འཁྱེར་དང་། ངས་ཐེངས་མང་པོར་བེད་སྤྱོད་བྱས་པ་ཡིན་ཡ།” ཨིན་ཛི་ཡིས་
ཐབ་ཚང་དུ་ཟས་གཡོས་ནས་བསྡད་ཡོད་ཅིང་། ཁྲེལ་འཛུམ་ཞིག་དང་ཚུར་བལྟས་
བྱུང་། མོ་ལ་ཚང་མ་འགྲིག་བསྡད་ཡོད་པ་རེད། “མོ་ལ་རོལ་ཡ། མོ་ལ་རོལ། ཁོ་རེ།
འདི་ནི་ཨིན་ཛི་རེད། ཤེས་སོང་ང་། དེ་ནི་མོས་བྱེད་ཚད་དེ་རེད། མོས་སྒོའི་བར་ནས་
མགོ་སྟོན་ཙམ་བྱས་ནས་འཛུམ་དམུལ་དམུལ་བྱེད་པ་རེད། ཨོ། དེ་ནས་ངས་མོ་དང་
མཉམ་དུ་སྐད་ཆ་བཤད་པ་ཡིན་ལ། ང་ཚོས་དོན་དག་ཚང་མ་ཆེས་མཛེས་སྡུག་ལྡན་
པའི་ངང་ནས་ཐག་གཅོད་བྱས་པ་ཡིན། དབྱར་ཁ་འདི་ལ་ང་ཚོ་ཕན་སིལ་ཝ་ནི་ཡ་
མངའ་སྡེ་ལ་ཕྱིན་ནས་དེའི་འབྲོག་ར་ཞིག་ཏུ་སྡོད་རྒྱུ་ཡིན་ལ། ང་ནེའུ་ཡོག་ལ་སྐྱིད་
སྐྱིད་གཏོང་དུ་ཡོང་ཆེད་རླངས་འཁོར་ཆེ་བ་ཞིག་ཡོད། དེ་ནས་ཁང་པ་ཆེན་པོ་བློར་
འབབ་ཅིག་ཡོད་ཅིང་། དེ་ནས་འབྱུང་འགྱུར་གྱི་ལོ་འགའ་ཡི་རིང་ལ་བྱིས་པ་མང་
པོ་བསྐྱེད་ཀྱི་ཡིན། ཨང་། ཧང། ཨོ་དཀོན་མཆོག” ཁོང་རྐུབ་སྟེགས་ནས་མཆོངས་
ཏེ་སོང་། ཝི་ལེ་ཇག་སོན་གྱི་གླུ་དབྱངས་“ཆུ་སྲིན་རྔ་མ་"ཞེས་པ་དེ་བཏང་སོང་། ཁོང་
དེའི་མདུན་དེར་ལངས་ནས་ཐལ་མོ་ཤུགས་ཀྱིས་རྡེབ་བཞིན། རོལ་དབྱངས་ཀྱི་རྡེབ་
སྒྲ་དང་བསྡོངས་ནས་པུས་མོ་གཉིས་སྐོར་བཞིན་འཁྲབ། “ཨ་མ་མ། ཁྱི་ཕྲུག་འདི་དཱ།
ངས་ཁོང་གི་གླུ་གཞས་ཐོག་མར་ཐོས་སྐབས་ངས་ཁོང་མཚན་མོ་རྗེས་མ་དེ་ལ་ཤི་
གི་རེད་དྲན་བྱུང་། འོན་ཀྱང་ཁོང་ད་དུང་གསོན་པོ་རེད།"
འདི་ནི་གླིང་འདིའི་ཕར་སྣེ་རུ་ཧྥི་རི་སི་ཁོ་གྲོང་ཁྱེར་ནང་དུ་ཁོང་གིས་ཁ་མེལ་
དང་ལྷན་དུ་བྱེད་བཞིན་བསྡད་པ་དེ་དང་གཅིག་པ་གཅིག་པ་རྐྱང་རེད། ཉལ་ཁྲིའི་
འོག་ནས་སྣེ་མོ་ཕྱི་ལ་ཐོན་ཡོད་པའི་དོ་སྒམ་གོག་ཏོ་གཅིག་པ་གཅིག་རྐྱང་དེ་རེད་
ལ། འཕུར་ཆོག་ཆོག་གིས་བསྡད་ཡོད་པ་རེད། ཨིན་ཛི་ཡིས་ཁ་མེལ་ལ་ཡང་ཡང་
ཁ་པར་བཏང་ཞིང་། མོ་དང་ལྷན་དུ་སྐད་ཆ་ཡུན་རིང་པོ་བཤད་བསྡད་ཡོད་པ་རེད།
མཐའ་ན་ཁོང་ཚོས་ཁོའི་མཇེའི་སྐོར་ལ་ཡང་སྐད་ཆ་བཤད་ཡོད་པ་རེད། ཡང་ན་དེ་
ལྟར་ཡོད་ལུགས་ཌིན་གྱིས་བཤད་པ་རེད། ཁོང་ཚོས་ཌིན་གྱི་སྨྱོ་འཚུབ་འཚུབ་ཀྱི་བྱ་
སྤྱོད་སྐོར་ལ་ཡི་གེ་གཏོང་རེས་བྱས་པ་རེད། ཁོང་གིས་ཟླ་བ་རེ་རེ་བཞིན་རང་གི་ཡོང་
འབབ་ལས་ཆ་ཤས་གཅིག་ཁ་མེལ་ལ་བསྐུར་དགོས་པ་ནི་བཤད་ག་ལ་དགོས། གཞན་
དུ་ན་ཁོང་ཟླ་བ་དྲུག་གི་ཡུན་ལ་ངལ་རྩོལ་ཁང་[བཙོན་ཁང་]དུ་སྡོད་དགོས་འཁེལ་
གྱི་རེད། སྒོར་མོ་ཤོར་བ་དེ་གསབ་ཆེད་དུ་ཁོང་གིས་རླངས་འཁོར་འཇོག་ས་དེ་རང་
དུ་མགོ་བདེ་འཁྲབ་ཅིང་། དེ་ཡང་བརྗེ་བསྒྱུར་འཁྲབ་སྟོན་པ་རྩེ་གྲས་ཤིག་རེད། ཁོང་
གིས་མི་ཕྱུག་པོ་ཞིག་ལ་ཡེ་ཤུའི་འཁྲུངས་སྐར་གྱི་མཚམས་འདྲི་ལེགས་པོ་ཞིག་བྱས་
ནས་སྒོར་མོ་ཉི་ཤུའི་ཚབ་ཏུ་སྒོར་མོ་ལྔ་སྤྲད་པ་དེ་མི་དེས་ཁྱོན་ནས་མ་ཤེས་པ་དེ་ངས་
མཐོང་བྱུང་། ང་ཚོ་ཕྱི་ལ་ཐོན་ཞིང་། བྷབ་རོལ་དབྱངས་ཁང་གི་མིང་ལ་བྷིརད་ལནད་
ཅེས་པ་དེར་སྒོར་མོ་རྣམས་བེད་སྤྱོད་བྱས་པ་ཡིན། ལེ་སི་ཋར་ ཡང་སྡིངས་ཆའི་སྟེང་
ན་འདུག་ཅིང་། ཁོང་གི་མིག་ལྕིབས་ཆེས་ཆེན་པོ་དག་གི་སྟེང་དུ་རྟག་བརྟན་ཐེར་
ཟུག་གི་རང་བཞིན་ཞིག་འདུག
མཚན་མོ་གཅིག་ལ། ཞོགས་པའི་ཆུ་ཚོད་གསུམ་པའི་སྟེང་དུ་ངེད་གཉིས་ཀྱིས་
ལམ་ཁ་ཞེ་བདུན་པ་དང་མ་ཌེ་སོན་ལམ་ཁའི་བསྣོལ་ཟུར་དེར་ཁ་བརྡ་བྱས་པ་ཡིན།
ཨོ། སལ། དམྱལ་བ། ངས་ཁྱེད་རང་ཐོན་འགྲོ་གི་མེད་ན་བསམ་གྱི་འདུག དངོས་
གནས་བསམ་གྱི་འདུག འདི་ནི་ངའི་གྲོགས་གཅེས་རྙིང་པ་མེད་པར་ནེའུ་ཡོག་ཏུ་
ང་ཁེར་རྐྱང་དུ་སྡོད་པ་ཐོག་མ་དེ་ཆགས་ཀྱི་རེད།” དེ་ནས་ཁོང་གིས་བཤད་དོན།
"ནེའུ་ཡོག་ནི་ང་སྐོར་བ་རེ་རྒྱག་ས་ཡིན། ཧྥི་རི་སི་ཁོ་ནི་ངའི་ཕ་ཡུལ་ཡིན། ང་འདིར་
ཡོད་པའི་དུས་ཡུན་ཡོངས་སུ་རྫོགས་པའི་ཁྲོད་ཨིན་ཛི་མ་གཏོགས་བུ་མོ་གཞན་ཡོད་
མ་རེད་ལ། འདི་ནི་ནེའུ་ཡོག་ཁོ་ནའི་ནང་ང་ལ་བྱུང་བ་ཞིག་རེད་ཡ། དམྱལ་བ་འདི།
འོན་ཀྱང་ཧ་ལས་པའི་གླིང་ཕྲན་འདི་སླར་ཡང་གཅོད་འདོད་སེམས་ལ་ཤར་བ་ཙམ་
ལས། སལ། ང་ཚོས་དུས་ཡུན་རིང་པོ་ཞིག་ལ་སྐད་ཆ་ཐད་ཀར་བཤད་རྒྱུ་མ་བྱུང་བ་
རེད།" ཟེར། ནེའུ་ཡོག་ཏུ་ང་ཚོ་ལ་ཆ་བཞག་ན་ར་བཟི་བའི་སྟོན་མོ་རྣམས་སུ་གྲོགས་
པོའི་ཚོགས་ཆེན་པོ་དང་ལྷན་དུ་རྟག་པར་སྨྱོ་འཚུབ་ཀྱིས་འདུར་རྒྱུག་བྱེད་བཞིན་
ཡོད། འདི་ནི་གང་ལྟར་ཡང་ཌིན་ལ་འཕྲོད་ཀྱི་མེད་པ་འདྲ། ཁོང་ནི་མཚན་མོར་མ་
ཌེ་སོན་སྲང་ལམ་སྟོང་པ་དེར་གྲང་ཞིང་ཆར་པ་སིམ་སིམ་འབབ་པའི་ནང་དུ་གཅིག་
པུར་འཁུམས་ཏེ་སྡོད་བཞིན་པ་དེ་ཁོང་རང་ཉིད་དང་འདྲ་ཆེ་བ་འདུག ཨིན་ཛི་ང་
ལ་དགའ། ངས་གང་དགའ་ཅི་དགའ་བྱས་ཆོག་ཅིང་། དེ་ལ་རྙོག་དྲ་ཡང་ཡོང་གི་མ་
རེད་ཅེས་མོས་ང་ལ་བཤད་ཅིང་ཁས་ལེན་ཡང་བྱས་བྱུང་། ཁྱེད་ཀྱིས་ལྟོས་དང་། ཁོ་རེ།
ཁྱེད་རང་ལོ་ན་རྒས་རིམ་བཞིན་རྙོག་དྲ་བརྩེགས་ཡོང་གི་རེད། ཉི་མ་གཅིག་ལ་ཁྱོད་
དང་ངེད་གཉིས་ཉི་མ་ནུབ་དུས་སྲང་ལམ་ཞིག་ནས་མཉམ་དུ་མར་ཡོང་ནས་ལྕགས་
སྣོད་སྔོག་ནས་ཅིག་འཚོལ་གྱི་ཡོད་ཀྱི་རེད།"
"ཁྱོད་ཀྱིས་ང་ཚོ་གཉིས་སྤྲང་རྒན་ཆགས་ཀྱི་རེད་ཟེར་རམ།”
"ཅིའི་ཕྱིར་མིན། ཁོ་རེ། གལ་སྲིད་ང་ཚོ་ལ་འདོད་པ་ཡོད་ན་དེ་ལྟར་ལོས་བྱེད། དེ་
ཚོ་ཚང་མ། གལ་སྲིད་དེ་ལྟར་གྱུར་ནའང་གནོད་པ་གང་ཡང་ཡོད་པ་མ་རེད། ཁྱེད་
ཀྱིས་རང་གི་མི་ཚེ་ཧྲིལ་བོ་ཆབ་སྲིད་པ་དང་ཕྱུག་པོ་དེ་ཚོས་མཚོན་པའི་མི་གཞན་
ལ་འབྲེལ་བ་དང་ཐེ་བྱས་མེད་པའི་ཐོག་ནས་བསྐྱལ་བ་རེད་ལ། གཞན་སུ་ཞིག་གིས་
ཀྱང་ཁྱོད་ལ་ཐེ་བྱུས་བྱས་མེད་ཅིང་། ཁྱེད་རང་དེ་ལྟར་ཕྱིན་པ་རེད། ཁྱེད་རང་གིས་
དེ་འདྲའི་ལམ་བཟོས་པ་རེད།" ངས་ཁོང་ལ་མོས་མཐུན་བྱས་པ་ཡིན། ཁོང་ནི་ཧ་
ཅང་སྟབས་བདེ་བའི་ལམ་ཞིག་བརྒྱུད་ནས་རང་གི་ཏའོ་ཆོས་ལུགས་ཀྱི་[ལུང་དང་
མོ་ལྟ་བུའི་]ཐག་གཅོད་དེར་སླེབས་ཀྱིན་ཡོད། "ཁྱེད་ཀྱི་ལམ་ཁ་དེ་གང་རེད། ཁོ་རེ།
ཁྱོད་ཀྱི་ལྷའི་བུ་ལམ་ཁ། སྨྱོན་པའི་ལམ་ཁ། འཇའ་ཚོན་གྱི་ལམ་ཁ། མཚན་མཐུན་
འཁྲིག་སྤྱོད་པའི་ལམ་ཁ། ལམ་ཁ་གང་ཡང་རུང་བ་དེ་གང་རེད། དེ་ནི་གང་ལྟར་
ཡང་མི་གང་ཡང་རུང་བ་ཞིག་ལ་ས་གང་ཡང་རུང་བ་ཞིག་ལ་རེད། རང་ཉིད་གང་དུ་
ཡོད། ཚུལ་ཇི་ལྟར།” ཆར་པའི་ཁྲོད་དུ་ང་ཚོས་མགོ་ལྕོག་བརྒྱབ་སྟེ་ཡིན་ཚུལ་བསྟན།
"ལྟས་ངན། ད་དེ་ནས་ཁྱེད་ཀྱིས་རང་གི་གྲོགས་གཅེས་ལ་ལྟ་རྟོག་བྱེད་དགོས་རེད།
མཆོང་ཐུབ་མཁན་གྱི་མི་ཞིག་མིན་ཚེ་ཁོ་ནི་མི་ཞིག་མ་རེད་ལ། སྨན་པས་ཅི་བཤད་
ལ་ཉན་མཁན་ཞིག་རེད། ངས་ཁྱོད་ལ་ལབ་ཡོང་། སལ། དྲང་མོར་ལབ་ཡོང་། ང་
གང་ཞིག་ཏུ་བསྡད་ནའང་། ངའི་དོ་སྒམ་དེ་དུས་རྟག་ཏུ་ངའི་ཉལ་ཁྲིའི་འོག་ནས་
ཕྱིར་ཐོན་ཏེ་བཞག་ཡོད་ལ། ང་ནི་ཐོན་ཆོག་ཆོག་ཡོད་ལ་སྒམ་དེ་ཕྱི་ལ་གཡུག་ཆོག་
ཆོག་ཡོད། ངས་ལག་ན་ཡོད་ཚད་ཚང་མ་ཅམ་འཇོག་བྱེད་རྒྱུའི་ཐག་གཅོད་བྱས་
པ་ཡིན། ཁྱོད་ཀྱིས་དཀའ་ལས་བརྒྱབ་ནས་རྐུབ་བརྡོལ་བརྡོལ་བར་དུ་ངས་གང་
བྱས་པ་དེ་མཐོང་ཡོད་ལ། འདི་ལ་ཁྱད་པར་མེད་པ་དེ་ཡང་ཁྱོད་ཀྱིས་ཤེས། ང་ཚོས་
དུས་ཚོད་ངོ་ཤེས་ཏེ། ཇི་ལྟར་ཇེ་དལ་ལ་བཏང་ནས། གོམ་འགྲོས་བྱེད་ཅིང་རོལ་བར་
བྱེད། སྔ་མོ་ནང་བཞིན་གྱི་བདེ་བ་ཆེན་པོའི་སྐྱིད་པོ་ལ་རོལ། སྐྱིད་པོ་གཞན་པ་གང་
ཡོད་དམ། ང་ཚོས་ཤེས་ཀྱི་རེད།" ང་ཚོས་ཆར་པའི་ཁྲོད་ནས་དབུགས་རིང་བཏང་།
མཚན་མོ་དེར་ཧད་སོན་གཙང་པོའི་རྒྱུད་ཀྱི་ཡུལ་ལྗོངས་འདིའི་སྟོད་སྨད་གང་སར་
ཆར་ཆུས་སྦངས་འདུག རྒྱ་མཚོ་ལྟར་ཆེ་བའི་གཙང་པོའི་ནང་གི་འཇིག་རྟེན་ན་ཆེ་
བའི་ཟམ་རྟེན་དེ་ཚོ་ཆར་ཆུས་སྦངས་འདུག ཕའོ་ཁེབ་སི་གྲོང་ཁྱེར་གྱི་ཕྱོགས་ན་
ཡོད་པའི་གཙང་འགྲམ་གྱི་གྲུ་གཟིངས་བགྲོད་སྟེགས་དེ་ཚོ་ཆར་ཆུས་སྦངས་འདུག
ཆུའི་འབྱུང་ཁུངས་ཀྱི་མཚོ་སི་ཕི་ལིད་ རོག་ ཕོནད་ཅེས་པ་ཡང་སྦངས་འདུག་ལ། རི་
བོ་ཝན་ཌར་ཝག་ཁར་ཡང་སྦངས་འདུག
"དེས་ན་" ཌིན་གྱིས་དེ་ལྟར་བཤད། “ངས་རང་གི་མི་ཚེས་གང་དུ་འཁྲིད་ན་དེ་
དང་བསྟུན་ནས་འགྲོ་གི་ཡིན། ཉེ་ཆར་ངས་སེ་ཡ་ཋལ་གྲོང་ཁྱེར་གྱི་བཙོན་ཁང་ན་
ཡོད་པའི་ངའི་ཕ་རྒན་ལ་ཡི་གེ་བྲིས་པ་ཡིན། དེ་ནས། ཉིན་གཞན་པ་དེ་ལ་ལོ་མང་
པོའི་ཡུན་གྱི་ཡི་གེ་ཐོག་མ་དེ་འབྱོར་བྱུང་།"
"འབྱོར་སོང་ངམ།"
"འབྱོར་སོང་ཡ། འབྱོར་སོང་། ཁོང་ཧྥི་རན་སི་ཁོ་ལ་འབྱོར་དུས་བྱིས་པ་ཞེས་པའི་
སྐད་དོད་ babby ཞེས་ b ཡིག་གཉིས་མཐོང་ན་འདོད་ཟེར། ངས་སྲང་ལམ་བཞི་བཅུ་
བའི་ཤར་ངོས་སུ་ཆུ་ཚན་མེད་པའི་ཁང་མིག་ཟླ་རེར་སྒོར་བཅུ་གསུམ་ཅན་ཞིག་རྙེད་
བྱུང་། གལ་སྲིད་ཁོང་འདི་ལ་སླེབས་ན། གལ་སྲིད་ངས་ཁོ་ལ་སྒོར་མོ་བསྐུར་ན་ཁོང་
ནེའུ་ཡོག་ལ་ཡོང་ནས་སྡོད་ཀྱི་རེད། ངས་ཁྱོད་ལ་ངའི་སྲིང་མོའི་སྐོར་དེ་ཙམ་བཤད་
མ་མྱོང་། ཡིན་ན་ཡང་ང་ལ་སྲིང་ཆུང་མ་ཤ་ཚ་མོ་ཞིག་ཡོད། ངས་མོ་ཡང་ཡོང་བཅུག་
ནས་ང་དང་མཉམ་དུ་བསྡད་ན་བསམ་གྱི་འདུག"
"མོ་གང་དུ་ཡོད་པ་རེད།"
“ཨོ་རེད། དེ་ཙམ་རེད། ངས་མི་ཤེས། ཕ་རྒན་གྱིས་མོ་གང་དུ་ཡོད་མེད་འཚོལ་
རྒྱུ་རེད། འོན་ཀྱང་ཁོང་གིས་དངོས་གནས་ཅི་ཞིག་བྱེད་མིན་དེ་ཁྱོད་ཀྱིས་ཤེས་གསལ་
རེད།”
"དེས་ན་ཁོང་སེ་ཡ་ཋལ་ལ་ཕྱིན་པ་རེད་དམ།”
"དེ་ཡང་ཤར་རྒྱག་དེའི་བཙོན་ཁང་རྫོབ་ཏོ་དེ་ལ་ཕྱིན་པ་རེད།"
“ཁོ་གང་དུ་བསྡད་པ་རེད།”
“ཋེག་ས་སི་ལ། ཋེག་ས་སི་མངའ་སྡེ་ལ། ད་ཤེས་སོང་ང་། ཁོ་རེ། ངའི་སེམས་
ཁམས། དོན་རྣམས་ཀྱི་གནས་བབ། ངའི་གནས་བབ། ཁྱེད་ཀྱིས་ང་ཁུ་སིམ་མེར་ཡོད་
པ་མཐོང་ཡོད།”
"ལགས་ཡོད། དེ་ངོ་མ་རེད།” ནེའུ་ཡོག་ཏུ་ཌིན་ནི་ཁུ་སིམ་མེ་བར་གྱུར་འདུག
ཁོང་གིས་ཁ་བརྡ་བྱས་ན་འདོད། ང་ཚོ་ནི་ཆར་པ་གྲང་སིལ་སིལ་འདིའི་ཁྲོད་དུ་
འཁྱག་ནས་ཤི་ལ་ཁད་བྱེད། ང་མ་ཐོན་གོང་ལ་ང་ཚོ་སླར་ཡང་ངའི་ཨ་ནེའི་ཁྱིམ་དུ་
འཛོམས་རྒྱུའི་དུས་ཆད་བཟོས།
ཁོང་བདུན་ཕྲག་རྗེས་མ་དེའི་གཟའ་ཉི་མའི་ཕྱི་དྲོར་བསླེབས་བྱུང་། ང་ལ་བརྙན་
འཕྲིན་ཞིག་ཡོད། ང་ཚོས་བརྙན་འཕྲིན་ཐོག་ནས་སྤོ་ལོའི་རྩེད་མོ་བསྟན་པ་ཡིན་ལ།
རྩེད་མོ་གཞན་ཞིག་རླུང་འཕྲིན་ཐོག་ན་ཡོད། དེ་ནས་རྩེད་མོ་གསུམ་པ་ཞིག་ལ་ལས་
རིམ་བརྗེ་སྤོར་བྱེད་བཞིན་བལྟས་པ་ཡིན་ལ། སྐད་ཅིག་སྐད་ཅིག་ནས་ཅི་ཞིག་འབྱུང་
བཞིན་པ་ཚང་མ་ཐོ་འགོད་བྱས་པ་ཡིན། "མ་བརྗེད་ཨ། སལ། དབྱུག་སྤོལ་རྩེད་མོ་བ་
སྐུ་ཞབས་ཧོ་ཇི་སི་རྩེད་མོའི་རྒྱུག་རིམ་གཉིས་པ་ལ་འདུག དེ་ནས་ཧྥི་ལི་རུ་ཁག་གི་སྤོ་
ལོ་དབྱུག་མཁན་རྗེས་མ་དེ་ལ་ཡོང་བཞིན་པའི་མཚམས་དེར་ང་ཚོས་ནེའུ་ཡོག་གི་རུ་
ཁག་ཇ་ཨན་ཚི་དང་བྷོ་སི་ཁཱོན་རུ་ཁག་ལ་ལྟ། དེ་དང་ཆབས་ཅིག་ནེའུ་ཡོག་ཡང་ཁི་
སི་རུ་ཁག་གི་རྩེད་མོ་བ་ཌི་མའ་ཇིའོ་ལ་སྤོ་ལོ་གསུམ་གཡུག་རྒྱུ་ཡོད་པ་དང་། ཁོ་ལ་
སྤོ་ལོ་གཡུག་མཁན་དེས་ཁོའི་ཐང་ཕྱེའི་[ཐང་ཤིང་ནས་བླངས་པའི་ཐང་ཆུ་བསྐོལ་ཏེ་
ཕྱེ་མར་འཐག་པའི་ཐལ་བ་ལ་གོ སྒྱུར་མཁན་གྱིས]སྣོད་ལ་ལག་མྱོང་བྱེད་ཀྱིན་འདུག
དེས་ན། ང་ཚོས་སྐར་ཆ་སུམ་ཅུའི་ཡུན་ལ་ཁོ་རྩེད་རའི་ཆ་གསུམ་པ་དེར་མི་ཞིག་དང་
ལྷན་དུ་བཞག་ནས་ཕྱིན་ཤུལ་དེར། སྤོ་ལོ་གཡུག་མཁན་བྷོ་བྷེ་ ཐོམ་སོན་ལ་ཅི་ཞིག་
བྱུང་བ་དེ་ལམ་སེང་ཤེས་ཀྱི་རེད། ཨོ་རེད་ཡ།”
ང་ཚོ་ནི་ཨ་མེ་རི་ཀའི་ལྐོག་ལམ་ཞིག་ན་ཡོད་པའི་སྨྱོན་པ་གླུ་སྐད་བར་མ་བ་གྲོད་
པ་ནག་པོ་འཁྲིག་སྲེད་ཅན་གྱི་གླུ་དབྱངས་ལ་དགའ་བ་དེ་ཚོས་ཇེ་ཛི་རོལ་དབྱངས་
པ་གྲགས་ཅན་སི་ཋན་ གྷེ་ཛི་དང་། ཁུལ་ ཆར་ལི་གཉིས་ཀྱི་ཁ་གཏད་དུ་ལངས་རྩིས་
བྱེད་པ་དང་མཚུངས། ཁོང་ཚོས་ང་གཉིས་ནི་སྨྱོན་པ་རེད་བསམས་འདུག ཌིན་དང་
ངེད་གཉིས་སྲང་ལམ་གྱི་ཕྱོགས་གཉིས་ནས་བསྡད་དེ་སྤོ་ལོ་འཕེན་རེས་འཛིན་རེས་
བྱས་ཏེ་ཁྱིམ་དུ་ལོག་པ་ཡིན། རྩྭ་ཕུང་གི་སྟེང་ནས་མཆོངས་པ་དང་གློག་སྡོང་རྣམས་
ལ་གདོང་ཐུག་མ་བརྒྱབ་ཙམ་བྱས་ནས་ང་ཚོས་སྤོ་ལོ་འཛིན་རེས་དམིགས་བསལ་
འཕར་མ་བྱས་པ་ཡིན། རླངས་འཁོར་ཞིག་བསླེབས་སྐབས་ང་ཚོ་དེ་དང་མཉམ་དུ་
རྒྱུག་བཞིན་ཡལ་བཞིན་པའི་རླངས་འཁོར་གྱི་རྒྱབ་ཡོལ་ལྕགས་ལེབ་དེ་དང་ཁད་
ཉེ་བའི་མཚམས་ནས་སྤོ་ལོ་དེ་ཌིན་ལ་གཡུགས། ཁོ་ལྡེམ་མྱུར་གྱིས་ཡོང་སྟེ་སྤོ་ལོ་ལ་
འཇུས་ཤིང་། སྤང་གི་སྟེང་ནས་འགྲེ་ལོག་བརྒྱབ། དེ་ནས་སྤོ་ལོ་དེ་སྲང་ལམ་དུ་བཞག་
ཡོད་པའི་བག་ལེབ་ཟོང་འཁོར་གྱི་ཕར་ཕྱོགས་ནས་འཛིན་རྒྱུའི་ཆེད་ང་ལ་འཕངས་
སོང་། ངས་རང་གི་ལག་ཤུབས་གོན་མེད་པའི་ལག་པ་དེས་འཛིན་ཐུབ་ཙམ་བྱུང་
ཞིང༌། སླར་ཡང་ཌིན་ལ་འཕངས་ཤིང་། ཁོས་དེ་འཛིན་སླད་སྐོར་བ་ཞིག་བརྒྱབ། དེ་
ནས་རྒྱབ་བཤིག་བརྒྱབ། དེ་ནས་ཁང་པའི་མཐའ་སྐོར་གྱི་ལྗོན་པའི་ར་སྐོར་ལ་རྒྱབ་
གཏད་ནས་ལྷུང་དགོས་བྱུང་སོང་། ཁྱིམ་ལ་བསླེབས་དུས་ཌིན་གྱིས་རང་གི་སྒོར་ཁུག་
བཏོན། དེ་ནས་གྲེ་བ་བསངས། དེ་ནས་ང་ཚོ་ཝ་ཤིང་ཊོན་དུ་ཡོད་སྐབས་རླངས་འཁོར་
རྒྱུག་ཚད་བརྒལ་བའི་ཉེས་ཆད་བཅད་པའི་རིན་ཨ་སྒོར་བཅོ་ལྔ་ཞིག་ངའི་ཨ་ནེ་ལས་
གཡར་བ་དེའི་སྐྱིན་ཚབ་ཨ་ནེའི་ལག་ཏུ་བཞག་སོང༌། མོ་ནི་ཧ་ཅང་ཡ་མཚན་པ་མ་
ཟད་ཡིད་ཚིམ་པོ་བྱུང་འདུག ང་ཚོས་དགོང་ཟས་ཆེན་པོ་ཞིག་ལ་རོལ་བ་ཡིན། “ཨོ་
རེད། ཌིན།” ངའི་ཨ་ནེས་བཤད་བྱུང་། “ཁྱེད་ཀྱིས་སྐྱེ་ལ་ཉེ་བའི་ཁྱོད་ཀྱི་བྱིས་པ་གསར་
པ་དེ་ལ་བདག་སྐྱོང་དང༌། དེ་བཞིན་ད་ཐེངས་བཟའ་འཐོར་མི་ཡོང་བའི་རེ་བ་ཡོད།"
“ཨོ་ཡ། ཡ་ཡ། ཨོ་ཡ།”
"ཁྱོད་ལ་བྱིས་པ་དེ་ལྟར་ཡོད་བཞིན་དུ་ས་ཆ་གང་ས་གང་དུ་འགྲོ་མི་རུང་། བྱིས་
པ་ཆུང་ཆུང་དེ་ཚོ་རོགས་མགོན་མེད་པར་འཚར་ཡོང་གི་རེད། ཁྱོད་ཀྱིས་དེ་ཚོ་ལ་
འཚོ་ཐུབ་པའི་གོ་སྐབས་ཤིག་སྤྲོད་དགོས་ངེས་རེད།" ཌིན་གྱིས་རང་གི་རྐང་པ་ལ་ཅེར་
བཞིན་མགོ་བོ་གུག་གུག་བྱེད། ས་སྲོད་ཀྱི་འོད་དམར་ལམ་མེ་བའི་ཁྲོད་དུ་མགྱོགས་
ལམ་ཆེན་པོ་ཞིག་གི་སྟེང་གི་ཟམ་པའི་ཐོག་ནས་ང་ཚོས་ཕན་ཚུན་ལ་བདེ་མོ་བྱོས་
ལབ་པ་ཡིན།
"ང་ཚུར་བསླེབས་དུས་ཁྱེད་རང་ནེའུ་ཡོག་ལ་ཡོད་པའི་རེ་བ་ཡོད།" ངས་ཁོ་ལ་
བཤད་པ་ཡིན། “ཌིན། ངའི་རེ་བ་ཆེ་ཤོས་ནི། ཉིན་གཅིག་ང་ཚོ་ང་ཚོའི་ཁྱིམ་མི་དང་
མཉམ་དུ་སྲང་ལམ་གཅིག་ཏུ་ཡོད་པའི་ཁང་པར་བསྡད་ནས་གྲོགས་པོ་རྙིང་པ་ཁག་
གཅིག་ལྷན་འཛོམས་བྱེད་པ་ནང་བཞིན་ཡོང་བའི་རེ་བ་དེ་ཡིན།"
"དེ་ཏག་ཏག་རེད། ཁོ་རེ། ཁྱེད་ཀྱི་ཨ་ནེས་ཤེས་ནས་ང་ལ་དྲན་སྐུལ་བྱས་པ་ཇི་
བཞིན། ངས་ང་གཉིས་ལ་བྱུང་བའི་དཀའ་རྙོག་དང་འབྱུང་རྒྱུའི་དཀའ་རྙོག་དེ་ཚོ་
སེམས་ལ་ཆ་ཚང་བར་འཁོར་བ་བྱས་ཏེ། ཁྱེད་ཀྱིས་བཤད་པ་དེ་འདྲ་ཞིག་ཡོང་རྒྱུར་
སྨོན་ལམ་འདེབས་ཀྱི་ཡོད། ངས་བྱིས་པ་གསར་པ་ཞིག་སྐྱེས་འདོད་བྱས་མེད། ཨིན་ཛི་
ཡིས་ཨུ་ཚུགས་བརྒྱབ་བྱུང་ལ། ང་ཚོས་འཛིང་རེས་ཞིག་ཀྱང་བྱས་པ་ཡིན། མེ་རི་ལུ་
ནི་ཧྥི་རི་སི་ཁོ་གྲོང་ཁྱེར་དུ་ཡོད་པའི་རླངས་འཁོར་རྙིང་པ་ཚོང་མཁན་ཞིག་ལ་གཉེན་
བསྒྲིགས་ནས་བྱིས་པ་ཞིག་འཁོར་ཡོད་པ་དེ་ཁྱེད་ཀྱིས་ཤེས་སོང་ངམ།”
“ཨོ་རེད། ང་ཚོ་ཚང་མ་ལམ་དེ་ལ་འགྲོ་གི་འདུག” སྟོང་པ་སྟོང་རྐྱང་ཡིན་པའི་
མཚོ་མོ་ཞིག་མགོ་རྟིང་སློག་པ་དེའི་ཆུ་རིས་ཞེས་པ་ནི་ངས་ཁོ་ལ་བཤད་དགོས་རྒྱུ་
དེ་རེད། འཇིག་རྟེན་གྱི་ཞབས་དེ་ནི་གསེར་རེད་ལ། འཇིག་རྟེན་ནི་མགོ་རྟིང་སློག་
ཡོད། ཁོང་གིས་ཧྥི་རན་སི་སི་ཁོ་གྲོང་ཁྱེར་དུ་ཁ་མེལ་གྱིས་རང་གི་བུ་མོ་གསར་པ་
དེ་དང་ལྷན་དུ་ཡོད་པའི་འདྲ་པར་ཞིག་བཏོན་བྱུང་། ཡིད་མུག་ཅིང་དོར་མ་རིང་པོ་
དང་བཅས་པའི་མི་ཞིག་གི་གྲིབ་ནག་དེས་ཉི་འོད་འོག་གི་བྱིས་པ་དེ་འཕྲེད་དུ་བཅད་
འདུག “ཁོང་སུ་རེད།"
“ཁོང་ཨེ་ཌི་ ཌན་ཁེལ་རེད། ཁོང་གྷ་ལ་ཋི་ཡ་ལ་ཐུག་ཏུ་ཕྱིར་བསླེབས་འདུག ད་
ཆ་ཁོང་ཚོ་ཌེན་ཝར་ལ་ཕྱིན་འདུག ཁོང་ཚོས་པར་བརྒྱབ་ནས་ཉིན་གཅིག་གི་དུས་
ཚོད་བསྐྱལ་འདུག"
ཨེ་ཌི་ ཌན་ཁེལ་གྱི་བྱམས་བརྩེ་ནི་སྐྱེ་བོ་དམ་པ་ཞིག་གི་བྱམས་བརྩེ་ཇི་བཞིན་
ཡིན་པ་དེ་ལ་དོ་སྣང་བྱས་མི་འདུག ཌིན་གྱིས་འདྲ་པར་གཞན་ཞིག་ཀྱང་བཏོན་
བྱུང་། འདྲ་པར་འདི་དག་ལ་ཉིན་མ་གཅིག་ང་ཚོའི་བྱིས་པ་རྣམས་ཀྱིས་མཚར་སྣང་
བཅས་བལྟས་ཏེ་ཁོང་ཚོའི་ཕ་མ་རྣམས་ཀྱིས་ནི་འཇམ་ཞིང་གོ་རིམ་ལྡན་པ། འདྲ་
པར་གྱི་ནང་ངོས་ན་བརྟན་ལྷིང་དུ་ཡོད་པ་བཅས་ཀྱི་མི་ཚེའི་འཚོ་བ་ཞིག་བསྐྱལ་
བར་བསམས་ཤིང་། ཞོགས་པ་སྔ་པོར་ལངས་ཏེ་སྤོབས་པ་དང་བཅས་མི་ཚེའི་བགྲོད་
ལམ་སྟེང་དུ་གོམ་བགྲོད་བྱས་པ་དང་། གོ་དོན་མེད་པའི་ལམ་ཁའི་རིང་གི་རྨི་ལམ་
འཁྲུགས་པོ་སྟེ། ཧ་ཅང་མང་བ་དེའི་གྲས། ང་ཚོའི་མཚན་མོ་ངོ་མ། ང་ཚོའི་མི་ཚེ་ངོ་
མ་དེའི་ཟིང་ཆ་དང་སྨྱོན་པ་སྨྱོ་ནག་དེ་ལ་ང་ཚོས་ཡིད་སྨོན་གཏན་ནས་འཆོར་མྱོང་
ཡོད་མ་རེད་བསམས་ཀྱི་རེད་ཅེས་ངས་དྲན་བྱུང་། འདི་ཚོ་ཚང་མ་ནི་ཐོག་མ་དང་
མཐའ་མ་མེད་པའི་སྟོང་པ་དེའི་ནང་ལོགས་ལ་ཡོད་པ་རེད། མ་རིག་པའི་རྣམ་
པ་ཡིད་དུ་མི་འོང་བ་ཞིག་རེད། “ག་ལེར་ཕེབས། ག་ལེར་ཕེབས།" ཌིན་ནི་ས་སྲོད་
དམར་ལམ་མེ་བ་རིང་པོ་དེའི་ཁྲོད་དུ་ཕྱིན་སོང་། ཁོའི་སྟེང་ཕྱོགས་ན་རླངས་འཁོར་
རྣམས་ཀྱིས་ནི་དུ་བ་འདོན་བཞིན་འཁྱར་འཁྱོར་གྱིས་འགྲོ ཁོང་གི་གྲིབ་ནག་ནི་ཁོའི་
རྗེས་སུ་འབྲངས། གྲིབ་ནག་དེས་ཁོང་གི་གོམ་ཁ་དང་བསམ་བློ། ཁོང་རང་སུ་ཡིན་པ་
བཅས་ཀྱི་ལད་ཟློས་བྱེད། ཁོང་ཚུར་འཁོར་ནས་ངོ་ཚ་དང་ཁེངས་སྐྱུང་གི་ཐོག་ནས་
ལག་གཡུག་བྱས་བྱུང་། ཁོང་གིས་ང་ལ་མེ་འཁོར་ལྕགས་ལམ་ལས་བྱེད་པའི་ལག་
གཡུག་བྱེད་སྟངས་དེ་བྱས་སོང་ལ། ཁོང་མཆོང་ལྡིང་འགའ་བྱས་སོང་། ཁོང་གིས་སྐད་
བརྒྱབ་ནས་དོན་ཞིག་བཤད་བྱུང་མོད། ངས་དེ་གོ་མ་བྱུང་། ཁོང་རྒྱུག་བཞིན་སྐོར་བ་
ཞིག་བརྒྱབ་སོང་། ཁོང་ཡང་ཡང་ལམ་སྟེང་གི་མེ་འཁོར་ལྕགས་ལམ་གྱི་རྡོ་ཟུར་ལ་ཉེ་
བར་བཅར་སོང་། དེ་ནས་ཁོས་ལག་བརྡ་མཐའ་མ་ཞིག་བསྟན་སོང་། ངས་ཁོ་ལ་བརྡ་
ལན་གྱི་ལག་གཡུག་བྱས་པ་ཡིན། གློ་བུར་དུ་ཁོ་ནི་རང་གི་མི་ཚེའི་ཁྲོད་དུ་བཞུད་ཅིང་།
མགྱོགས་མྱུར་གྱིས་མཐོང་སྣང་ལས་ཡལ་བར་གྱུར། ངས་རང་ཉིད་ཀྱི་སྐྱོ་བའི་མི་ཚེ་
ལ་ཁ་གདངས་ཤིང་། ངས་ཆེས་དཀའ་བའི་ལམ་རིང་ཞིག་ཀྱང་བགྲོད་དགོས་ཀྱི་ཡོད།

ལེའུ་གཉིས་པ།

མཚན་དཀྱིལ་རྗེས་མ་དེར། གཤམ་གྱི་གླུ་གཞས་ཆུང་ངུ་འདི་ལེན་བཞིན།
[ཨ་རིའི་མོན་ཋ་ན་ཡི་མངའ་སྡེ་རུ།]
མི་ཛུ་ལ་ཡི་ཡུལ་དུ་ཁྱིམ་ཞིག་ཡོད།
[ཁ་ལི་ཧྥོར་ནི་ཡ་ཡི་མངའ་སྡེ་རུ།]
ཋ་རག་ཁི་ཡི་ཡུལ་དུ་ཁྱིམ་ཞིག་ཡོད།
[ལྷོ་ཕྱོགས་ལུ་ཡི་ཛི་ཡ་ན་མངའ་སྡེ་རུ།]
ཨོ་ཕེ་ལུ་ས་སི་ཡུལ་དུ་ཁྱིམ་ཞིག་ཡོད།
ང་ལ་དེ་ཚོ་ཁྱིམ་ཞིག་ག་ལ་ཡིན།
[བྱང་ཕྱོགས་ཌ་ཁོ་ཋ་ཡི་མངའ་སྡེ་རུ།]
མེ་ཌོ་ར་ཡི་ཡུལ་དུ་ཁྱིམ་ཞིག་ཡོད།
[ལྷོ་ཕྱོགས་ཌ་ཁོ་ཋ་ཡི་མངའ་སྡེ་རུ།]
པུས་མོ་རྨས་མའི་ཡུལ་དུ་ཁྱིམ་ཞིག་ཡོད།
[ནེབ་བྷ་ར་སི་ཁ་ཡི་མངའ་སྡེ་རུ།]
ཨོ་གྷ་ལ་ལའི་ཡུལ་དུ་ཁྱིམ་ཞིག་ཡོད།
ཁྱིམ་དེར་ང་ནི་གཏན་ནས་སླེབས་མི་འགྱུར།
ང་རྒྱལ་ས་ཝ་ཤིང་ཊོན་དུ་འགྲོ་བའི་སྤྱི་སྤྱོད་རླངས་འཁོར་ལ་བསྡད་ཅིང་། དེ་ནས་
འཁྱམ་མྱུལ་གྱིས་དུས་ཚོད་ཅུང་ཆུད་ཟོས་སུ་བཏང་། དེ་ནས་བྷུ་ལུ་ རི་ཇིའམ་རི་རྒྱུད་
སྔོན་པོ་ཞེས་གྲགས་པ་དེ་ལ་ལྟ་རུ་ཕྱིན། གཙང་པོ་ཤན་ནན་ཌོ་ཨ་ཡི་བྱིའུ་དེའི་སྐད་
ཐོས། དེ་ནས་ཝར་ཇིན་ནི་ཡ་མངའ་སྡེར་ཡོད་པའི་དམག་སྤྱི་སི་ཋོན་ཝོལ་ཇག་སོན་
གྱི་དུར་ས་ལ་ལྟ་སྐོར་བྱས། དེ་ནས་ས་སྲོད་དུ་ནུབ་ཝར་ཇིན་ནི་ཡ་མངའ་སྡེའི་ཁ་ན་
ཝ་གཙང་པོའི་ནང་དུ་ལུད་པ་འཕེན་བཞིན་ལངས་ཏེ་བསྡད། དེ་ནས་མངའ་སྡེ་དེའི་
རྒྱལ་ས་ཆ་རལ་སི་ཁཱོན་གྱི་གྲོང་གསེབ་པའི་མཚན་མོའི་ཁྲོད་དུ་གོམ་བགྲོད་བྱས། དེ་
ནས་མཚན་གུང་ལ་བསླེབས་སྐབས་ཁེན་ཋག་ཁི་མངའ་སྡེའི་ཨ་ཤ་ལནད་གྲོང་ཁྱེར་
དུ་བསླེབས། དེ་ནས་ཐག་ཉེར་བཅར་ཏེ་ལྟད་མོ་ལྟ་ས་ཞིག་གི་སྒོ་མཆོར་དུ་བུ་མོ་ཁེར་
རྐྱང་མ་ཞིག དེ་ནས་ནག་ཅིང་མཚར་བའི་ཨོ་ཧ་ཡོ་མངའ་སྡེ། དེ་ནས་སྐྱ་རེངས་ཤར་
སྐབས་སིན་སིན་ན་ཋིའི་གྲོང་ཁྱེར། དེ་ནས་སླར་ཡང་ཨིན་ཌི་ཡ་ན་མངའ་སྡེའི་ཞིང་
ཁ་དེ་ཚོ། དེ་ནས་ཕྱི་དྲོར་རྒྱ་ཆེ་བའི་ཡུལ་ལྗོངས་ཀྱི་སྤྲིན་པའི་ཁྲོད་དུ་གཏན་དུ་གནས་
པའི་སནད་ ལུ་སི་གྲོང་ཁྱེར། འདམ་གྱིས་སྦགས་པའི་རྡོ་རུག་དེ་ཚོ། མོན་ཋ་ན་མངའ་
སྡེའི་བཟོ་དབྱིབས་སུ་གྲགས་པའི་ཤིང་ཁང་རྣམས། འཕྲུལ་འཁོར་ཅན་གྱི་གྲུ་གཟིངས་
ཆག་པོ་དེ་ཚོ། གནའ་སྔ་མོའི་མཚོན་རྟགས་དེ་ཚོ། གཙང་པོའི་འགྲམ་གྱི་ཐག་པ་དང་
རྩྭ། རྫོགས་མཐའ་མེད་པའི་སྙན་ངག མཚན་མོར་བསླེབས་སྐབས་མི་སུ་རི་མངའ་
སྡེ། ཁན་ས་སི་མངའ་སྡེའི་ཞིང་ཁ། ཁན་ས་སི་མངའ་སྡེའི་མཚན་མོ། སྦས་ལྗོངས་
རྒྱ་ཆེ་བའི་ནང་གི་བ་ཕྱུགས། ཁང་པ་གྲུ་བཞི་ཅན་གྱི་གྲོང་སྡེ་དེ་ཚོའི་སྲང་ལམ་རེ་རེ་
ཡི་མཐའ་ན་རྫོགས་མཐའ་མེད་པའི་རྒྱ་མཚོ་ཞིག སྐྱ་རེངས་ཀྱི་སྐབས་ལ་མངའ་སྡེ་
དེའི་ཨ་བྷི་ལེན་གྲོང་ཁྱེར་ལ་བསླེབས། ཁན་ས་སི་མངའ་སྡེའི་ཤར་གྱི་རྩྭ་དེ་དག་ཁན་
ས་སི་མངའ་སྡེའི་ནུབ་ཕྱོགས་ཀྱི་རྩྭ་ཐང་དུ་གྱུར་པ་དེ་ཡར་བཏེགས་ནས་མཚན་
མོའི་ཁྲོད་ཀྱི་ཨ་རིའི་ནུབ་ཕྱོགས་ཀྱི་རི་བོའི་ཁྲོད་དུ་འགོས།
ཧེན་རི་ གྷ་ལ་སི་ནི་མཚན་དེ་ལ་ང་དང་མཉམ་དུ་སྤྱི་སྤྱོད་རླངས་འཁོར་དུ་
བསྡད་ཡོད་ཅིང་། ཁོ་ཨིན་ཌི་ཡ་ན་མངའ་སྡེའི་ཁེ་རེ་ ཧོ་ཋི་གྲོང་ཁྱེར་ནས་ནང་དུ་
འཛུལ་བ་རེད། ད་ལྟ་ཁོས་ང་ལ་བཤད་རྒྱུར། “ངས་གོན་པའི་གྱོན་པ་ཆ་འདི་ལ་ང་
ཅི་ཙམ་མི་དགའ་བའི་སྐོར་དེ་ངས་ཁྱོད་ལ་བཤད་ཟིན། འདི་ལ་ཤིག་བཏབ་ཡོད། འོན་
ཀྱང་དེ་ཙམ་ཞིག་མིན།” ཁོས་ང་ལ་ཡིག་ཆ་རྣམས་བསྟན་བྱུང་། ཁོ་ནི་ཁྲེ་རེ་ ཧོ་ཋི་
གྲོང་ཁྱེར་དུ་ཡོད་པའི་གཞུང་གི་བཙོན་ཁང་ནས་གློད་ཚར་ཙམ་ཡིན་པ་དང་། ཁོའི་
ནག་ཉེས་ནི་སིན་སིན་ན་ཋིའི་གྲོང་ཁྱེར་དུ་རླངས་འཁོར་བརྐུ་འཚོང་བྱས་པ་དེ་རེད།
ཁོ་ནི་སྐྲ་འཁྱིལ་ལེར་ཡོད་པའི་ན་གཞོན་ལོ་ན་ཉི་ཤུར་ལོན་པ་ཞིག་རེད། “ང་ཌེན་
ཝར་གྲོང་ཁྱེར་དུ་འབྱོར་མ་ཐག་ཏུ་ངས་སྟོད་ཐུང་ཆ་འདི་གཏའ་མའི་ཚོང་ཁང་
ཞིག་ཏུ་བཙོང་གི་ཡིན་ལ། ངས་ཇིན་གྱི་གྱོན་པ་ཉོ་རྒྱུ་ཡིན། ཁྱེད་ཀྱིས་བཙོན་ཁང་
དུ་ཁོང་ཚོས་ང་ལ་ཅི་ཞིག་བྱས་པ་དེ་ཤེས་ཀྱི་ཡོད་དམ། ང་ཡེ་ཤུའི་གསུང་རབ་ཀྱི་
ཆོས་དཔེ་ཞིག་དང་བཅས་ཟུར་འགོག་ཁང་མིག་ཏུ་བཅུག་པ་རེད། ངས་ཆོས་དཔེ་དེ་
རྡོ་གཅལ་སྟེང་གི་སྡོད་སྟེགས་སུ་སྤྱད་པ་རེད། ཁོང་ཚོས་ངས་དེ་ལྟར་སྤྱད་པ་མཐོང་
སྐབས་ཆོས་དཔེ་དེ་ཕར་འཁྱེར་སོང་། དེ་ནས་བོངས་ཚད་སྦ་ཁུག་ཏུ་བཅུག་ཆོག་
པ་ཞིག་འཁྱེར་ནས་ཡོང་སོང་། ང་དེའི་སྟེང་ལ་སྡོད་ཐུབ་ཀྱི་མི་འདུག བྱས་ཙང་།
ངས་ཡེ་ཤུའི་ཆོས་དཔེ་ཚང་མ་དང་། བཀའ་ཆེམས་གསར་མ་ཆ་ཚང་བཀླགས་པ་
ཡིན། ཧེ་ཧེ།" ཁོས་བྱི་རིལ་ཞིག་མུར་བཞིན་ང་ལ་མཛུབ་འཛུགས་བྱས་སོང་། ཁོང་
གི་གྲོད་པ་བཙོན་ཁང་དུ་སྡོད་སྐབས་སྐྱོན་ཅན་ཆགས་ཡོད་སྟབས་རྟག་ཏུ་བྱི་རིལ་ཟ་
བཞིན་འདུག་ལ། གཞན་གང་ཡིན་ཡང་ཟ་ཐུབ་པ་མི་འདུག ..."ཡེ་ཤུའི་ཆོས་དཔེའི་
ནང་ན་ངོ་མ་བདེན་པ་ཚ་བོ་དེ་འདྲ་འདུག ཁོ་རེ།" ཁོས་ང་ལ་ཅི་ཞིག་ལ་“བརྡ་དོན་
མཚོན་པ་"ཟེར་བ་དེ་བཤད་བྱུང་། “མི་གང་ཞིག་བཙོན་ཁང་ནས་གློད་གྲབས་ཡོད་པ
དང་ཁོང་གིས་བཙོན་ཁང་ནས་གློད་པའི་དུས་ཚེས་བཤད་མགོ་བརྩམས་པ་དེ་ནི་
བཙོན་ཁང་དུ་ལུས་པའི་བཙོན་པ་གཞན་རྣམས་ལ་བརྡ་དོན་མཚོན་པ་”ཞིག་རེད།
ང་ཚོས་ཁོའི་སྐེ་ནས་འཇུས་ཏེ་'ང་ལ་བརྡ་དོན་མཚོན་པ་མ་བྱེད་ཨ།' སྡུག་ཇག་
རེད། བརྡ་དོན་མཚོན་པ་དེ། ཁྱེད་ཀྱིས་གོ་སོང་ངམ།”
“ངས་ཁྱེད་ལ་བརྡ་དོན་མཚོན་པ་མི་བྱེད། ཧེན་རི།"
"སུ་ཞིག་གིས་ང་ལ་བརྡ་དོན་མཚོན་པ་བྱས་ན། ངའི་སྣ་ཁུང་ཁ་འབྱེད་པར་
འགྱུར་ལ། ང་ལ་གསོད་རྩིས་བྱེད་པའི་ཁོང་ཁྲོ་འབར་བར་འགྱུར། ང་ཚེ་གང་ལ་
བཙོན་དུ་ཅིའི་ཕྱིར་ཚུད་པ་དེ་ཁྱོད་ཀྱིས་ཤེས་སམ། གང་ཡིན་ཟེར་ན། ང་རང་ལོ་ན་
བཅུ་གསུམ་ཡིན་སྐབས་ངའི་ཁོང་ཁྲོ་ལ་ཚོད་འཛིན་བྱེད་མ་ཐུབ། ང་བུ་ཞིག་དང་
མཉམ་དུ་གློག་བརྙན་ཁང་དུ་ཡོད་ཅིང་། ཁོས་ངའི་ཨ་མའི་སྐོར་ལ་འཕྱ་དགོད་ཅིག་
བྱས་པ་རེད། ཁྱེད་ཀྱིས་ཤེས་པ་ལྟར་ཚིག་རྫོར་པོ་དེ། ངས་རང་གི་ལྟེབ་གྲི་བཏོན་ནས་
ཁོའི་མིད་པ་ནས་བཅད། ཁོང་ཚོས་ང་དྲུད་མེད་པ་ཡིན་ན་ཁོ་བསད་ཡོད་ཀྱི་རེད།
ཁྲིམས་དཔོན་གྱིས། “ཁྱེད་ཀྱིས་གྲོགས་པོ་དེ་ལ་རྡུང་དུས་ཅི་ཞིག་བྱེད་ཀྱིན་ཡོད་པ་དེ་
ཁྱེད་ཀྱིས་ཤེས་ཡོད་དམ།" ཟེར། ངས་"ལགས་ཡོད། བཀུར་འོས་ཁྲིམས་དཔོན་ལགས།
ངས་ཤེས་ཡོད། ངས་ཁྱི་ཕྲུག་དེ་བསད་ན་འདོད་ཡོད། ངས་ད་དུང་ཡང་གསོད་ན་
འདོད།" ཅེས་བཤད། དེར་བརྟེན་ང་ལ་ལྟ་རྟོག་འོག་ཏུ་གུ་ཡངས་གཏོང་བ་དེ་ཐོབ་མ་
བྱུང་ལ། ཐད་ཀར་བསྒྱུར་བཀོད་ར་བ་ལ་ཕྱིན་པ་རེད། ང་ཟུར་བཀག་ཁང་དུ་བསྡད་
ཉེས་ལ་བརྟེན་ནས་གཞང་རྨ་ཡང་ཐོན་བྱུང་། གཞུང་གི་བཙོན་ཁང་ལ་གཏན་ནས་མ་
འགྲོ ཁོང་ཚོ་ནི་སྡུག་ཤོས་དེ་རེད། སྐྱག་པ། ངས་མི་ཞིག་དང་ཁ་བརྡ་མ་བྱས་པར་ཡུན་
རིང་པོ་ཕྱིན་སོང་ལ། ངས་མཚན་གང་ལ་ཁ་བརྡ་བྱེད་ཐུབ་པ་འདུག ང་ཕྱི་ལོགས་
ལ་ཐོན་པ་དེ་ལ་ཅི་ཙམ་གྱིས་དགའ་ཚོར་སྐྱེས་ཡོད་པ་དེ་ཁྱོད་ཀྱིས་མི་ཤེས། ང་ནང་
ལ་འཛུལ་དུས་ཁྱེད་རང་སྤྱི་སྤྱོད་རླངས་འཁོར་འདིར་བསྡད་ནས་བསྡད་འདུག་ལ།
ཋེ་རེ་ ཧོ་ཋི་གྲོང་ཁྱེར་བརྒྱུད་ནས་འགྲོ་བཞིན་ཡོད། ཁྱོད་ཀྱིས་ཅི་ཞིག་ལ་བསམ་བློ་
གཏོང་བཞིན་ཡོད།”
“ང་ནི་འདིར་བསྡད་ནས་འགྲོ་བཞིན་ཡོད་པ་ཙམ་ཞིག་ཡིན།"
“ང་ནི། ངས་གླུ་ལེན་བཞིན་ཡོད། ང་བུ་མོ་ཞིག་གི་འཁྲིས་ལ་སྡོད་རྒྱུར་སྐྲག་
བསྡད་ཡོད་ཅིང་། དེ་ཡང་ང་སྨྱོས་ནས་ཁོང་ཚོའི་གྱོན་པའི་ནང་ལོགས་ལ་ལག་པ་
བསྲིངས་ཡོང་བསམས་ནས་སྐྲག་གི་འདུག དེར་བརྟེན་ང་ཁྱེད་ཀྱི་འཁྲིས་ལ་བསྡད་
པ་ཡིན། ངས་སྐབས་ཤིག་གི་རིང་ལ་སྒུག་དགོས།"
“ཡང་བསྐྱར་བཙོན་ཁང་ལ་ཚུད་པ་ཡིན་ན། ཁྱེད་རང་ཚེ་བཙོན་ཆགས་རྒྱུ་རེད།
ད༌ནས༌ཁྱེད་རང་གིས་གཟབ་གཟབ་བྱེད་དགོས།"
“ངས་དེ་ལྟར་བྱེད་དགོས་བསམས་ཡོད། དཀའ་རྙོག་གཅིག་རང་གཅིག་ཡོད་
པ་ནི་ངའི་སྣ་ཁུང་ཁ་འབྱེད་ཀྱི་འདུག་ལ། ངས་ཅི་ཞིག་བྱེད་ཀྱིན་པ་ངས་ཤེས་ཀྱི་མི་
འདུག"
ཁོ་ནི་རང་གི་སྤུན་དང་ཁོའི་ཆུང་མའི་མཉམ་དུ་སྡོད་ཆེད་འགྲོ་གི་འདུག་ལ། ཁ་
ལོ་ར་ཌོ་མངའ་སྡེ་རུ་ཁོང་ཚོས་ཁོ་ལ་ལས་ཀ་ཞིག་བཙལ་འདུག ཁོའི་སྤྱི་སྤྱོད་རླངས་
འཁོར་གྱི་གླ་ཆ་ནི་བཙོན་ཁང་གིས་ཉོས་འདུག་ལ། ཁོ་འགྲོ་ས་ནི་གུ་ཡངས་གློད་གྲོལ་
གྱི་ལྟ་རྟོག་པ་ལ་ཐུག་རྒྱུ་དེ་རེད། འདི་ན་ཌིན་ཇི་ལྟར་གྱུར་པ་དང་མཚུངས་པའི་ན་
ཆུང་བྱིས་པ་ཞིག་འདུག ཁོའི་ཁྲག་ནི་བཟོད་དཀའ་བའི་ཚུལ་དུ་འཁོལ་ཡོད་པ་རེད་
ལ། ཁོའི་སྣ་ཁུང་ཁ་ཕྱེས་འདུག འོན་ཀྱང་ཁོང་ལས་དབང་བཙན་པོ་འདི་ལས་སྐྱོབ་
པའི་ས་གནས་ཀྱི་སྐྱེས་མཆོག་ཅིག་མི་འདུག
“ངའི་གྲོགས་པོ་བྱོས། དེ་ནས་ཌེན་ཝར་གྲོང་ཁྱེར་དུ་ངའི་སྣ་ཁུང་ཁ་མི་འབྱེད་
པར་རོགས་བྱེད་རོགས། བྱེད་ཀྱི་ཡིན་ནམ། སལ། གཅིག་བྱས་ན་ང་བདེ་འཇགས་
ངང་ངའི་སྤུན་གྱི་ཁང་པར་སླེབས་ཐུབ་ཀྱི་རེད།"
ང་ཚོ་ཌེན་ཝར་ལ་འབྱོར་སྐབས་ངས་ཁོའི་དཔུང་པ་ནས་འཇུས་ཏེ་ལ་རི་མར་
སྲང་ལམ་དུ་ཁོའི་བཙོན་ཆས་གྱོན་པ་དེ་གཏའ་ཚོང་བྱེད་རྒྱུར་འཁྲིད་པ་ཡིན། ཡ་
ཧུ་ད་པ་རྒན་པོ་དེས་གྱོན་ཆས་ཀྱི་ཐུམ་ཕྱེད་ཙམ་ཕྱེས་མ་ཐག་ཏུ་དེ་ན་གང་ཡོད་པ་
དེ་ཤེས་སོང་། "ང་ལ་དམྱལ་བ་ཅ་ལག་འདི་མི་དགོས། ཁན་ཉོན་གྲོང་ཁྱེར་གྱི་བུ་གུ་དེ་
ཚོས་འདི་དག་ཉིན་རེ་བཞིན་འཁྱེར་ཡོང་གི་འདུག"
ལ་རི་མར་སྲང་ལམ་ཡོངས་རྫོགས་ནི་བཙོན་ཟུར་རྣམས་ཀྱིས་རང་རང་གི་
བཙོན་ཁང་འགྲིམས་པའི་གྱོན་པ་བཙོང་ཐབས་བྱེད་མཁན་གྱིས་ཁེངས་འདུག
མཐར་ཧེན་རི་ཡིས་ཅ་ལག་དེ་ཤོག་སྣོད་ཅིག་གི་ནང་དུ་བཞག་ནས་མཆན་འོག་ཏུ་
བཅུག་འདུག་ལ། ཇིན་དང་རྩེད་མོ་བའི་གྱོན་ཆས་གསར་པ་དག་གི་གཡས་གཡོན་
དུ་གོམ་པ་བརྒྱབ་སོང་། ང་ཚོ་ཌིན་དགའ་སའི་གྷེ་ལེ་ཨམ་ཞེས་པའི་ཆང་ཁང་རྙིང་
པ་དེ་ལ་ཕྱིན་ཅིང་། དེ་ལ་འགྲོ་བའི་ལམ་དུ་ཧེན་རི་ཡིས་གྱོན་པ་དེ་གད་སྙིགས་གཡུག་
སྣོད་ཅིག་ཏུ་འཕངས་སོང་། དེ་ནས་ཋིམ་གྷེ་རེ་ལ་ཁ་པར་བཏང་པ་ཡིན། ད་ནི་དགོང་
ག་ཆགས་འདུག
“ཁྱོད་ཡིན་ནམ།” ཋིམ་ གྷེ་རེས་དགོད་བཞིན་དྲིས། “ང་ད་ལྟ་རང་སླེབས་ཡོང་།"
སྐར་མ་བཅུའི་ནང་ལ་ཁོ་རང་སི་ཋན་ ཤེ་ཧྥརད་དང་ལྷན་དུ་ཆང་ཁང་ལ་ལྡིང་
ནས་བསླེབས་སོང་། ཁོང་ཚོ་གཉིས་ལྷན་དུ་ཕ་རན་སི་ལ་འགྲུལ་བཞུད་བྱས་ཤིང་།
ཌེན་ཝར་གྱི་མི་ཚེ་ལ་ཧ་ལས་པའི་ཡིད་ཐང་ཆད་འདུག ཁོང་ཚོ་ཧེན་རི་ལ་དགའ་
ཞིང་ཁོ་ལ་སྦི་རག་ཉོས་སོང་། ཁོས་རང་གི་བཙོན་ཁང་གི་སྒོར་མོ་ཡོད་ཚད་གཡས་
གཡོན་གང་སར་བེད་སྤྱོད་བྱས་པ་རེད། སླར་ཡང་ང་ནི་འཇམ་ཞིང་སྨག་རུམ་ཆེ་
བའི་ཌེན་ཝར་གྱི་མཚན་མོའི་ཁྲོད་དུ་ལྷའི་སྲང་ལམ་དང་ཁང་པ་སྨྱོན་པ་དེ་ཚོའི་
ཁྲོད་དུ་ཡོད། ང་ཚོས་གྲོང་དེའི་ཆང་ཁང་ཚང་མ་དང༌། དེ་ནས་ཕ་གི་ནུབ་ཁོལ་ཧྥག་
སི་སྲང་ལམ་སྟེང་ན་ཡོད་པའི་ལམ་འགྲམ་ཟ་ཁང་རིགས། མི་ནག་ཆང་ཁང་སྐར་མ་
ལྔ་ཟེར་བ། དེ་ནས་དགོས་ཚད་མཁོ་ཚད་ཚང་མ་ལ་ཕྱིན་པ་ཡིན།
སི་ཋན་ ཤེ་ཧྥརད་ནི་ང་ལ་ཐུག་རྒྱུར་ལོ་མང་རིང་བསྒུགས་པ་རེད་ལ། ད་ཆ་
ཐེངས་དང་པོར་ང་ཚོ་ནི་འགྲུལ་བཞུད་ཅིག་གི་མདུན་དེར་མཉམ་དུ་བསྡམས་ནས་
ཡོད། "སལ། ང་ཕ་རན་སི་ནས་ཚུར་ལོག་པ་ནས་བཟུང་ངས་རང་ཉིད་ཀྱིས་ཅི་
ཞིག་བྱེད་རྒྱུ་ཡིན་པའི་སྐོར་ལ་བསམ་བློ་ཅི་ཡང་འཁོར་གྱི་མི་འདུག ཁྱེད་རང་མེག་
སི་ཁོ་ལ་འགྲོ་གི་ཡོད་པ་རེད་ཟེར་བ་དེ་བདེན་ནམ། དམྱལ་བ་ནག་པོ། ང་ཁྱེད་དང་
མཉམ་དུ་འགྲོ་ཐུབ་བམ། ངས་སྒོར་མོ་བརྒྱ་ཐམ་པ་ཐོབ་པ་བྱེད་ཐུབ་ཅིང་། ང་ཕ་གིར་
བསླེབས་དུས་ངས་མེག་སི་ཁོ་གྲོང་ཁྱེར་མཐོ་སློབ་དེའི་ནང་ནས་ཇི་ ཨའེ་དམག་ཟུཪ་
སྒོར་མོ་ལ་ཐོ་འགོད་བྱེད་ཀྱི་ཡིན།"
ཨོ་རེད། དེ་ལ་མོས་མཐུན་བྱས་པ་རེད། སི་ཋན་ངའི་མཉམ་དུ་ཡོང་གི་རེད། ཁོ་
ནི་གཟུགས་རིང་སྐམ་རིད་ཅིག་དང་། ངོ་ཚ་སྨིན་པོ། སྐྲ་འཛིང་ཐེབས་ཡོད་པའི་ཌེན་
ཝར་གྱི་བྱིས་པ་གཡོ་སྒྱུ་ཚ་བོའི་འཛུམ་དམུལ་ཆེན་པོ་ཡོད་མཁན། གློག་བརྙན་
འཁྲབ་སྟོན་པ་གྷེ་རི་ ཁུ་ཕར་ལྟ་བུའི་དལ་ལྷོད་ཀྱི་རྣམ་པ་ཡོད་མཁན་ཞིག་ཡིན།
"དམྱལ་བ་ནག་པོ།" ཁོས་དེ་སྐད་བཤད་ཞོར་རང་གི་མཐེ་བོང་གཉིས་སྐེ་རགས་ཀྱི་
བར་དུ་བཅུག སྲང་ལམ་ནས་ཐུར་དུ་དལ་བར་བསྐྱོད་ཅིང་། ལམ་གྱི་ཕྱོགས་གཅིག་
ནས་གཞན་དུ་ག་ལེར་ཕར་འགྲོ་ཚུར་འོང་བྱེད། ཁོང་གི་སྤོ་ལགས་ནི་ཁོ་དང་མཉམ་
དུ་མ་འཆམ་པར་ཡོད་ཅིང་། ཁོས་ཕ་རན་སི་ལ་འགྲོ་རྒྱུའི་ཐད་ལ་དགག་བྱ་བྱས་པ་མ་
ཟད། ད་ཆ་མེག་སི་ཁོ་ལ་འགྲོ་རྒྱུའི་བསམ་བློ་ལའང་དགག་བྱ་བྱེད། སི་ཋན་ལ་མཚོན་
ན་རང་གི་སྤོ་ལགས་དང་འཛིང་བའི་རྐྱེན་གྱིས་སྤྲང་འཁྱམ་བཞིན་ཌེན་ཝར་ལ་མྱུལ་
ནས་བསྡད་ཡོད། མཚན་མོ་དེ་ལ་ང་ཚོས་ཆང་འཐུང་མཚམས་བཞག་པའི་རྗེས་དང་།
ཧེན་རི་ཡིས་ཁོལ་ཧྥག་སི་སྲང་ལམ་དུ་ཡོད་པའི་ཆང་ཁང་ཧོད་ ཤོབ་ཅེས་པའི་ནང་
དུ་རང་གི་སྣ་ཁུང་ཁ་མི་འབྱེད་རྒྱུར་བཀག་འདོམས་བྱས་པའི་རྗེས་སུ། སི་ཋན་ནི་
གྷེ་ལེ་ཨམ་སྲང་ལམ་སྟེང་དུ་ཡོད་པའི་ཧེན་རི་ཡི་མགྲོན་ཁང་གི་ཤག་ཏུ་ཉལ་བར་
ཕྱིན་སོང་། “ང་ནི་འཕྱི་པོ་བྱས་ཏེ་ཁྱིམ་དུ་ཡོང་ཆོག་གི་མེད། ངའི་སྤོ་ལགས་ཀྱིས་ང་
དང་འཛིང་རེས་བྱེད་མགོ་རྩོམ་གྱི་རེད། དེ་ནས་ཁོང་ངའི་ཨ་མའི་སྟེང་ལ་འཁོར་གྱི་
རེད། སལ། ངས་ཁྱེད་ལ་བཤད། ང་ཌེན་ཝར་ནས་གང་མྱུར་ཕྱི་ལ་ཐོན་དགོས་འདུག
དེ་མིན་ང་སྨྱོན་པ་ཆགས་ཀྱི་རེད།"
ཨོ། དེ་ནས། ང་ཋིམ་ གྷེ་རེའི་ཁྱིམ་དུ་བསྡད་ཅིང་། དེའི་རྗེས་ལ་བྷེབ་ རའོ་ལིན་སི་
ཡིས་ངའི་ཆེད་དུ་འོག་ཁང་གི་ཁང་ཆུང་བློར་འབབ་ཅིག་བཟོ་བཅོས་བརྒྱབ་འདུག་
པ་དེར་བསྡད། མཐར་ང་ཚོ་ཚང་མ་མཚན་རེ་རེ་བཞིན་དེར་འཛོམས་ནས་བདུན་
ཕྲག་གཅིག་གི་རིང་སྟོན་མོ་བྱས། ཧེན་རི་ནི་ཁོང་གི་སྤུན་ཡོད་ས་ལ་ཡལ་སོང་ལ། ང་
ཚོས་ཁོ་སླར་ཡང་གཏན་ནས་མཐོང་མ་སོང་། གལ་སྲིད་དུས་དེ་ནས་བཟུང་མི་ཞིག་
གིས་ཁོང་དང་མཉམ་དུ་བརྡ་དོན་མཚོན་པ་བྱས་ཡོད་མེད་དང་། གལ་སྲིད་ཁོང་
ཚོས་ཁོ་ལྕགས་ཀྱི་ཁང་པར་བཅུག་ཡོད་མེད། ཡང་ན། ད་དུང་མཚན་མོའི་སྐབས་
སུ་ཁོང་གིས་རང་དབང་གི་ཐོག་ནས་རང་གི་ལྕགས་སྒྲོག་དེ་ཚོ་གཏོར་བཞིན་ཡོད་པ་
སོགས་གཏན་ནས་ཤེས་ཐུབ་ཀྱི་མ་རེད།
ཋིམ་ གྷེ་རེ་དང་སི་ཋན། བྷེབ། ང་བཅས་ཀྱིས་བདུན་ཕྲག་གཅིག་ཧྲིལ་པོའི་ཕྱི་
དྲོ་རྣམས་ཌེན་ཝར་གྱི་ཆང་ཁང་སྙིང་དུ་སྡུག་པ་རྣམས་སུ་བསྐྱལ་ཅིང་། དེར་ཞབས་
ཞུ་མ་ཚོས་དོར་མ་ལྷུག་ལྷུག་གོན་ནས་གཡས་གཡོན་ནས་ངོ་ཚ་སྨིན་པོ་དང་མིག་
འབྲས་ཡིད་དུ་འོང་བ་དང་བཅས་འགྲོ་བར་བྱེད། ཞབས་ཞུ་མ་མགོ་མཁྲེགས་དེ་ཚོ་མ་
རེད། འོན་ཀྱང་ཞབས་ཞུ་མ་ཟ་ཁང་གི་མགྲོན་པོ་དང་མཉམ་དུ་བརྩེ་བ་ཆགས། དེ་
ནས་ཧོན་འཐོར་བའི་འབྲེལ་བ་འཇོག་ཅིང་། ཆང་ཁང་གཅིག་གི་རྗེས་ལ་གཅིག་བྱས་
ཏེ་སྡུག་མྱོང་། རྔུལ་ཆུ་ཐོན། ཤུགས་རིང་འབྱིན་པ་དེ་ཚོའི་གྲས་དེ་རེད། དེ་ནས་བདུན་
ཕྲག་དེའི་མཚན་མོ་རྣམས་ལ་ང་ཚོས་ཆང་ཁང་སྐར་མ་ལྔ་ཞེས་པ་དེ་རུ་བསྐྱལ་ནས་
ཇེ་ཛི་རོལ་དབྱངས་ཉན་བཞིན། མི་ནག་གི་ཆང་ཁང་སྨྱོན་པ་དེ་དག་གི་ནང་དུ་ཨ་
རག་འཐུང་། དེ་ནས་ང་སྡོད་སའི་འོག་ཁང་དེར་ཞོགས་པའི་ཆུ་ཚོད་ལྔ་པ་བར་དུ་ཁ་
བརྡར་ནས་བསྡད་པ་ཡིན། ཉིན་གུང་ལ་རྒྱུན་ལྡན་ང་ཚོ་བྷེབ་ཀྱི་ཁང་རྒྱབ་ཏུ་ཡོད་
པའི་ར་སྐོར་དུ་ཌེན་ཝར་གྱི་བྱིས་པའི་ཁྲོད་དུ་གན་རྒྱལ་དུ་ཉལ་ནས་བསྡད་ཡོད་ཅིང་།
བྱིས་པ་དེ་ཚོས་ཨ་རིའི་ཕྱུགས་རྫི་དང་གདོད་མའི་མི་རྣམས་འཁྲབ་ཅིང་། མེ་ཏོག་ཤར་
བའི་ཆེ་རིའི་སིལ་སྡོང་ནས་ང་ཚོའི་སྟེང་དུ་ལྷུང་ཡོང་། ངས་ནི་ཧ་ལས་པའི་སྐྱིད་པོ་
གཏོང་གི་ཡོད་ལ། འཇིག་རྟེན་ཡོངས་སུ་རྫོགས་པ་ངའི་མདུན་དེར་སྒོ་ཕྱེས་སོང་།
གང་ཡིན་ཟེར་ན་ང་ལ་རྨི་ལམ་མེད། སི་ཋན་དང་ངེད་གཉིས་ཀྱིས་ཋིམ་ གྷེ་རེ་ང་ཚོ་
དང་ལྷན་དུ་ཡོང་བའི་ལྐོག་བྱུས་བཤམས།
ཚེ་ལ་འཐམས་ནས་བསྡད་སོང་།
འོན་ཀྱང་ཋིམ་ནི་རང་གི་ཌེན་ཝར་གྱི་མི་
ང་ནི་མེག་སི་ཁོ་ལ་འགྲོ་རྒྱུའི་གྲ་སྒྲིག་བྱེད་བཞིན་པའི་སྐབས་དེར་གློ་བུར་ཌེན་
ཝར ཌོལ་གྱིས་མཚན་མོ་ཞིག་ལ་ཁ་པར་བཏང་ནས་བཤད་རྒྱུར། “ཨོ། སལ། སུ་ཌེན་
ཝར་ལ་ཡོང་གི་ཡོད་པ་ཤེས་པ་བྱོས་དང་།” ངས་ཅི་ཡང་མ་ཤེས། "ཁོང་ལམ་ལ་ཐོན་
ཚར་འདུག ངའི་གནས་ཚུལ་ཡོང་ཁུངས་ཤིག་ནས་ང་ལ་གསར་འགྱུར་འདི་ཐོབ་
བྱུང་། ཌིན་གྱིས་རླངས་འཁོར་ཞིག་ཉོས་པ་དང་། ཁྱེད་དང་ཐུག་ཆེད་འདིར་ཡོང་གི་
འདུག" གློ་བུར་དུ་ང་ལ་ཌིན་གྱི་འཆར་སྣང་ཞིག་འཁོར་ཅིང་། འཇིགས་ཡེར་བའི་ལྷ་
ཞིག་འབར་བཞིན་འདར་བཞིན་ལམ་ཆེན་གྱི་སྟེང་དུ་ངའི་ཕྱོགས་སུ་མཆོང་ལྡིང་གིས་
ཡོང་ཞིང་། ཧ་ལས་པའི་རྒྱུག་ཚད་ཆེན་པོ་ཞིག་དང་བཅས་སྤྲིན་གྱི་ཕུང་པོ་ཞིག་དང་
འདྲ་བར་ཚུར་སྙེག་བཞིན་ཡོད་ལ། རྩྭ་ཐང་ན་ཡོད་པའི་"རོ་གོས་གྱོན་པའི་འགྲུལ་
བཞུད་པ་"ཞིག་དང་འདྲ་བར་ངའི་སྟེང་ལ་འཁོར་ནས་རྗེས་འདེད་བཞིན་ཡོད།ངས་
ཐང་ཆེན་པོའི་ཕ་རོལ་ན་ཡོད་པའི་ཁོང་གི་ངོ་གདོང་ཧ་ཅང་ཆེ་ལ་ཁྲོ་ཉམས་ཅན། རེ་
བའི་མིག་འབྲས་གཏད་པ། མིག་ནས་འོད་འཕྲོ་བ་དེ་མཐོང་བྱུང་། ངས་ཁོང་གི་གཤོག་
པ་མཐོང་བྱུང་། ངས་ཁོང་གི་འགྲུལ་འཁོར་རྙིང་གོག་དེ་ལ་མེ་སྟག་སྟོང་ཕྲག་མང་
པོ་མཆེད་བཞིན་པ་མཐོང་བྱུང་། ངས་ལམ་ཆེན་གྱི་སྟེང་ན་དེའི་བཤུལ་ལམ་འཚིག་
ཡོད་པ་མཐོང་བྱུང༌། མཐའ་ན་དེས་རང་ཉིད་ཀྱི་བགྲོད་ལམ་བཟོས་པ་དང་། མ་རྨོས་
ལོ་ཏོག་གི་ཞིང་ཁ་བཅད་ཅིང་། གྲོང་དང་གྲོང་ཁྱེར་བརྒྱུད་དེ་ཟམ་པ་རྣམས་གཏོར།
གཙང་པོ་རྣམས་སྐམ་དུ་བཅུག དེ་ནི་ཁྲོ་བོ་ཞིག་དང་མཚུངས་པར་ནུབ་ཕྱོགས་སུ་
ཡོང་། ངས་ཌིན་ནི་སྨྱོན་པ་ཆགས་པ་དེ་ཤེས་ཡོད། གལ་སྲིད་ཁོང་གིས་དངུལ་ཁང་
ནས་རང་གི་བསགས་དངུལ་ཡོངས་སུ་རྫོགས་པ་བཏོན་ནས་རླངས་འཁོར་ཞིག་ཉོས་
པ་ཡིན་ན། རང་གི་ཆུང་མ་གཉིས་པོའི་སུ་ལའང་སྒོར་མོ་བསྐུར་རྒྱུའི་སྐབས་ཡོད་
པ་མ་རེད། བསླུ་བྲིད་དང་ཚང་མ་ཚར་བ་རེད། ཁོའི་རྒྱབ་ཀྱི་ཚིག་ཟིན་པའི་སྙིགས་
རོ་ལས་དུ་བ་མཆེད། ངུ་ཅོར་འདོན་ཞིང་ཡིད་དུ་མི་སྡུག་པའི་གླིང་ཕྲན་བཅད་ནས་
ཁོ་རང་ནུབ་ཕྱོགས་ལ་བརྒྱུགས་ཤིང་། གང་མགྱོགས་འདིར་སླེབས་ཀྱི་རེད། ང་ཚོས་
འཚབ་འཚུབ་ཀྱིས་ཁོའི་ཆེད་དུ་གྲ་སྒྲིག་བྱས། གནས་ཚུལ་གོ་བ་ལྟར་ན་ཁོས་ང་མེག་
སི་ཁོ་ལ་རླངས་འཁོར་ནས་བསྐྱལ་རྒྱུ་རེད།
“ཁྱེད་ལྟར་ན་ཁོང་གིས་ང་ཡང་མཉམ་དུ་ཡོང་འཇུག་གམ།" སི་ཋན་གྱིས་འཚེར་
སྣང་དང་བཅས་དྲིས།
"ངས་ཁོ་ལ་ཁ་བརྡ་བྱེད།” ངས་གཟབ་ནན་གྱིས་བཤད། ང་ཚོས་ཅི་ཞིག་འབྱུང་
རྒྱུ་ཡིན་པ་མི་ཤེས། "ཁོང་གང་དུ་ཉལ་རྒྱུ་རེད། ཁོང་གིས་ཅི་ཞིག་ཟ་རྒྱུ་རེད། ཁོ་ལ་
བུ་མོ་དེ་འདྲ་ཡོད་པ་རེད་དམ།” འདི་ནི་སྒྲུང་དུ་གྲགས་པའི་མི་ཆེན་གྷར་གྷན་ཞུ་
ཝ་སླེབས་རྒྱུ་ཡིན་པ་དང་ཆ་འདྲ་བོ་འདུག་ལ། ཁོའི་སྡུག་བསྔལ་བའི་ཕུང་པོ་དང་
འཕྱུར་བཞིན་པའི་བདེ་སྐྱིད་དེ་དག་ཤོང་ཆེད་དུ་ཌེན་ཝར་གྲོང་ཁྱེར་གྱི་ཆུ་རྐ་རྣམས་
ཇེ་ཆེར་གཏོང་བ་དང་ཁྲིམས་གཞི་འགའ་ཞིག་ཇེ་ཐུང་དང་ཇེ་ཡངས་ལ་གཏོང་བའི་
སྟ་གོན་བྱེད་དགོས་བྱུང་།

ལེའུ་གསུམ་པ།

སྐོར་ལ་ཚིག་གཅིག་བཤད་ན། མོའི་ཨ་མ་ནི་ཡུ་རོབ་ལ་ཕྱིན་ནས་མེད། མོའི་འདུག་
ཌིན་འབྱོར་དུས་འདི་ནི་དར་སྲོལ་རྙིང་པའི་གློག་བརྙན་ཞིག་དང་མཚུངས། གསེར་
མདོག་གི་ཉི་འོད་འཕྲོ་བའི་ཕྱི་དྲོ་ཞིག་ལ་ང་ནི་བྷེབ་ཀྱི་ཁང་པར་ཡོད། ཁང་པ་འདིའི་
རོགས་ཨ་ནེ་དེའི་མིང་ལ་ཆ་རི་ཋི་ཟེར་ཞིང་། མོ་ནི་ལོ་བདུན་ཅུ་དོན་ལྔ་ཡིན། ཁྱིམ་
བྱ་ཞིག་དང་འདྲ་བར་ཧུར་པོ་འདུག ནུབ་ཕྱོགས་ཀྱི་ས་ཆ་གང་སར་བཀྲམས་ནས་
ཡོད་པའི་རའོ་ལིན་སི་ཁྱིམ་ཚང་ཚོའི་ནང་དུ་མོ་ལ་མཚོན་ན་ཁྱིམ་གཅིག་ནས་ཁྱིམ་
གཞན་ལ་སྤོར་སྤོར་གྱིས་སྡོད་ཅིང་། སྤྱིའི་ཆ་ནས་མོ་རང་གིས་རང་ཉིད་གོ་ཆོད་པོ་
ཞིག་བྱེད། སྐབས་ཤིག་གི་རིང་ལ་མོ་ལ་བུ་མང་པོ་ཡོད། དེ་དག་ཚང་མ་ད་ནི་མེད་ཅིང་
ཚང་མས་མོ་བསྐྱུར་བ་རེད། མོ་ནི་ལོ་ན་རྒས་ཀྱང་ང་ཚོས་ཅི་བཤད་ཅི་བྱས་ཚང་མ་
ལ་དོ་སྣང་བྱེད། ང་ཚོས་ཁྱིམ་གྱི་སྡོད་ཁང་ནས་ཨ་རག་ཧུབ་རྒན་རེ་འཐུང་སྐབས་མོ་
ཡིད་སྐྱོ་བའི་ངང་ནས་མགོ་བོ་གཡུགས། "ན་གཞོན། ད་ཁྱེད་རང་དེའི་ཆེད་དུ་རྩྭ་རའི་
ནང་ལ་འགྲོ་དགོས་འཁེལ་སྲིད།” ཟེར། ཁོང་ཚོའི་སྟེང་ཁང་ནི་དབྱར་ཁ་དེའི་རིང་ལ་
ཁང་གླར་གཏོང་བའི་མགྲོན་ཁང་ལྟ་བུ་ཞིག་རེད་ལ། དེར་མིང་ལ་ཋོམ་ཟེར་བའི་བུ་
ཞིག་བསྡད་འདུག བུ་དེ་ནི་བྷེབ་ལ་ཨ་ཆད་འུ་ཐུག་གི་ཚོད་ཀྱིས་སེམས་ཤོར་འདུག
ཁོང་ཚོས་བཤད་པ་ལྟར་ན། ཁོ་ནི་ཁྱིམ་ཚང་ཕྱུག་པོ་ཞིག་གི་བུ་ཡིན་པ་དང་། ཨ་
རིའི་ཝར་མོནད་མངའ་སྡེ་ནས་ཡོང་བ་རེད། རང་ཡུལ་དུ་ཁོང་ལ་འཚོ་ཐབས་ཀྱི་
ལས་ཀ་དང་བཅས་ཚང་མས་ཁོང་ལ་བསྒུགས་ཡོད་མོད། ཁོང་གིས་བྷེབ་གང་དུ་ཡོད་
པ་དེར་སྡོད་འདོད་བྱས་པ་རེད། དགོང་མོའི་སྐབས་སུ་ཁོང་སྡོད་ཁང་དུ་ཚགས་པར་
ཞིག་གི་རྒྱབ་ཏུ་རང་གི་གདོང་པ་དམར་པོར་གྱུར་ནས་སྡོད་པ་དང་། ང་ཚོའི་སུ་ཞིག་
གིས་སྐབས་གང་ཡིན་ལ་ཅི་ཞིག་བཤད་པ་དེ་ཁོས་གོ་ཡང་རྣམ་འགྱུར་ཅི་ཡང་མི་སྟོན།
ལྷག་པར་བྷེབ་ཀྱིས་ཅིག་བཤད་པའི་སྐབས་སུ་ཁོང་གི་གདོང་དམར་པོར་འགྱུར། ང་
ཚོས་བཙན་ཤེད་ཀྱིས་ཁོ་ལ་ཚགས་པར་མར་འཇོག་ཏུ་བཅུག་དུས་ཁོང་གིས་ཉོབ་
སྣང་དང་སྡུག་བསྔལ་གྲངས་མེད་པའི་རྣམ་པ་ཞིག་དང་བཅས། “ཨང་། ཨོ་རེད། ད་
འདི་འདྲ་ཡིན་པ་རེད།” ཟེར། ཁོང་གིས་ནམ་རྒྱུན་དེ་ཙམ་ཞིག་ལས་མི་བཤད།
རྨོ་ལགས་ཆ་རི་ཋི་ནི་མོ་སྡོད་སའི་ཟུར་དེར་བསྡད་ནས་བསླས་མ་སླེ་བཞིན།
མོའི་བྱེའུ་ཞིག་དང་མཚུངས་པའི་མིག་འབྲས་ཀྱིས་ང་ཚོར་ལྟ་བཞིན་འདུག དེ་ནི་
མོ་རང་གཞོན་ནུ་མ་ཞིག་གི་འདུག་རོགས་བྱེད་པའི་ལས་ཀ་དེ་རེད་ལ། སུ་ཞིག་གིས་
ཀྱང་མནའ་བསྐྱལ་ནས་ཚིག་ངན་བརྗོད་མིན་ལ་རྟོག་རྒྱུ་དེའི་འགན་མོ་རང་ལ་ཡོད་
པ་རེད། བྷེབ་ནི་ཁེར་དགོད་བྱེད་བཞིན་འབོལ་སྟེགས་སྟེང་དུ་བསྡད་སོང་། ཋིམ་ གྷེ་
རེ་དང་། སི་ཋན་ ཤེ་ཧྥརད། ང་བཅས་ནི་རྐུབ་སྟེགས་སྟེང་ནས་གཡས་སྐོར་གཡོན་
སྐོར་གྱིས་བསྡད་པ་ཡིན། ཉམ་ཐག་ཋོམ་གྱིས་མནར་གཅོད་མྱངས་པ་རེད། ཁོང་ཡར་
ལངས་ཏེ་གླལ་སྒྱིང་ཞིག་བྱས་ཏེ། "ཡ་ད། ཉིན་གཞན་ཞིག སྒོར་གཞན་ཞིག གཟིམས་
འཇགས་གནང་།” ཞེས་བཤད་ནས་སྟེང་ཁང་དུ་ཡལ་སོང་། བྷེབ་ལ་མཚོན་ན་ཁོ་
རང་དགའ་རོགས་ཤིག་ཡིན་པ་ལྟ་བུའི་དགོས་མཁོ་ཅི་ཡང་མེད་དེ། མོ་ནི་ཋིམ་ གྷེ་
རེ་ལ་སེམས་ཤོར་ནས་ཡོད་མོད། ཋིམ་ནི་སྦྲུལ་ཉ་ཞིག་ཇི་བཞིན་མོའི་དྲ་རྒྱ་ལས་ཐར་
ཐབས་བྱས། ང་ཚོ་ཉི་འོད་འཚེར་བའི་ཕྱི་དྲོ་དེར་འདི་ལྟར་བསྡད་དེ་དགོང་ཟས་ལ་
སླེབས་གྲབས་ཡོད་པའི་སྐབས་ཌིན་གྱིས་རླངས་འཁོར་གོག་ཏོ་ཞིག་བསྐོར་ནས་ཁང་
པའི་མདུན་དེར་བསླེབས་བྱུང་ལ། ཐེར་མ་ཁྲ་ཁྲའི་གྱོན་པ་ཆ་འགྲིག་ཅིག་གོན་ཞིང་།
དེའི་ཁར་སྟོད་འགག་དང་ལྕགས་ཐག་ཅན་གྱི་ཆུ་ཚོད་དང་བཅས་ཁོ་རང་རླངས་
འཁོར་གྱི་ཕྱི་ལ་མཆོངས་ནས་བསླེབས་སོང་།
"ཧོ། ཧོ།" ངས་སྲང་ལམ་ནས་སྐད་དེ་གོ་བྱུང་། ཁོང་ནི་རོ་ཡེ་ཇོན་སོན་དང་ལྷན་
དུ་འདུག་ལ། རོ་ཡེ་ནི་རང་གི་ཆུང་མ་ཌོ་རོ་ཐི་དང་ལྷན་དུ་ཧྥི་རི་སི་ཁོ་གྲོང་ཁྱེར་ནས་
ལོག་ཚར་ཙམ་ཡིན་པ་དང་། ད་ཆ་སླར་ཡང་ཌེན་ཝར་གྲོང་ཁྱེར་དུ་སྡོད་ཀྱི་ཡོད།
དེ་བཞིན་ཌན་ཁེལ་དང་གྷ་ལ་ཋི་ཡ་ ཌན་ཁེལ། ད་དུང་ཁོམ་ སི་ནར་ཁ་རྣམས་ཀྱང་
འདུག མི་ཚང་མ་སླར་ཡང་ཌེན་ཝར་ལ་འཛོམས་འདུག ང་ཕྱི་ལོགས་ཀྱི་སྒོ་འགྲམ་
ལ་ཕྱིན། “ཨོ་རེད། ངའི་བུ་ཆུང་།”ཌིན་གྱིས་དེ་སྐད་ལབ་ཞོར་རང་གི་ལག་པ་ཆེན་པོ་
དེ་བསྲིངས། "ཕྱོགས་འདི་ན་ཚང་མ་འགྲིག་བསྡད་འདུག་ག བདེ་མོ། བདེ་མོ། བདེ་
མོ།” ཁོས་མི་ཚང་མ་ལ་དེ་སྐད་བརྗོད། “ཨོ་རེད། ཋིམ་ གྷེ་རེ། སི་ཋན་ ཤེ་ཧྥརད། བདེ་
མོ་ཡིན་ན།” ང་ཚོས་ཁོང་ལྕམ་ཆ་རི་ཋི་ལ་ངོ་སྤྲོད་བྱས། "ཨོ་ལགས་སོ། ཁྱོད་བདེ་མོ།
འདི་ངའི་གྲོགས་པོ་རོ་ཡེ་ ཇོན་སོན་ཡིན། ཁོང་ངའི་མཉམ་དུ་ཡོང་བ་ཧ་ཅང་བཀའ་
དྲིན་ཆེན་པོ་ཡིན། ཨང་ཧང་། ཨོ་རེད། ཨག་ ཧག དམག་སྤྱི་ཧུ་ཕལ་སྐུ་ཞབས།” ཞེས་
བཤད་ཞོར་ཋོམ་ལ་ལག་པ་བསྲིངས་སོང་། ཁོམ་གྱིས་ཁོ་ལ་ཅེར་ནས་བསྡད་འདུག
“ཨོ་རེད། ཨོ་རེད། རྒད་པོ་སལ། སྒྲུང་དེ་ཅི་ཞིག་རེད། ང་ཚོ་མེག་སི་ཁོ་ལ་ག་དུས་
ཐོན་གྱི་རེད། སང་ཉིན་ཕྱི་དྲོ་ལ་ཡིན་ནམ། འགྲིག་གི་འདུག འགྲིག་གི་འདུག ཨང་།
ད་སལ། སྐར་མ་བཅུ་དྲུག་ཏག་ཏག་གི་ནང་ཚུད་ལ། ད་ང་རང་ཨེ་ཌི་ ཌན་ཁེལ་གྱི་
ཁང་པ་ལ་འབྱོར་དགོས། དེ་ནས་ངས་རང་གི་མེ་འཁོར་ལྕགས་ལམ་གྱི་ཆུ་ཚོད་རྙིང་
པ་དེ་བླངས་ནས་ཚོང་ཁང་སྒོ་མ་བརྒྱབ་གོང་ལ་ལ་རི་མར་སྲང་ལམ་དུ་སོང་ནས་
གཏའ་མ་བཞག་སྟེ་བཙོང་དགོས། དེའི་བར་དེར་གང་མགྱོགས་མགྱོགས་ཤིག་བྱས་
ཏེ། ཅི་ཙམ་གྱིས་དུས་ཚོད་ཡོད་པ་དེ་ཙམ་གྱི་ཚུལ་གྱིས་ངའི་གྲོགས་པོ་རྙིང་པ་དེ་
སྟབས་འགྲིག་ནས། གཅིག་བྱས་ན་ཇིག་སི་ཟ་ཁང་ངམ་ཡང་ན་ཆང་ཁང་གཞན་
གང་རུང་ཞིག་ཏུ་ཡོད་མེད་ལ་ལྟ་དགོས། དེ་ནས་ངས་སྐྲ་བཞར་མ་ཌོལ་དང་ལྷན་
དུ་དུས་ཆད་བྱས་ཡོད་ཅིང་། མོས་དུས་རྒྱུན་ནས་ང་ལ་ཡང་ཡང་ཡོང་རོགས་ཟེར།
ངས་ལོ་མང་པོའི་རིང་དེ་ལ་འགྱུར་བ་བཏང་མེད་ཅིང་། མུ་མཐུད་ནས་ལངས་ཕྱོགས་
དེ་རྒྱུན་འཛིན་བྱེད་ཀྱི་ཡོད། ཨང་། ཧང་། ཆུ་ཚོད་དྲུག་པ་ཏག་ཏག་ལ་ཡིན། ཏག་ཏག
གོ་སོང་ངམ། ཁྱོད་ས་འདི་ག་རང་ལ་སྡོད་དང་། ང་རོ་ཡེ་ ཇོན་སོན་གྱི་ཁང་པ་ལ་
འཁྱུག་ཙམ་ཞིག་ལ་རྒྱུག་རྒྱུའི་ཆེད་དུ་འཁྱུག་མྱུར་གྱིས་ཡོང་ནས་ཁྱོད་ལེན། དེར་
ཇེ་ཛི་གཞས་པ་གྷི་ལིབ་སི་པའེ་ཡི་རོལ་དབྱངས་གཏོང་བཞིན། བྷབ་རོལ་དབྱངས་
འཁོར་ཐག་རྣམས་ལ་དབྱེ་བ་འབྱེད་རྒྱུ། དོ་དགོང་གི་བྱེད་སྒོ་གང་ཡིན་ཡང་དེའི་
སྔོན་ལ་ཆུ་ཚོད་གཅིག་གི་རིང་ལ་ལྷོད་ལྷོད་བྱེད་རྒྱུ། ཁྱེད་རང་དང་ཁིམ་དང་། སི་ཋན་
དང་། བྷེབ་བཅས་ཀྱིས་ང་འདི་གར་འབྱོར་བ་ཚུད་མེད་པའི་དོ་དགོང་གི་འཆར་གཞི་
བཟོས་ཡོད་སྲིད་པ་རེད། དེ་ནི་སྟེས་དབང་གིས་ཏག་ཏག་སྐར་མ་བཞི་བཅུ་ཞེ་ལྔའི་
སྔོན་ལ་རེད་ལ། ང ༡༩༣༧ ལོའི་རླངས་འཁོར་ཧྥོརད་རྟགས་ཅན་རྙིང་གོག་དེའི་ནང་
ལ་ཡོང་བ་རེད། རླངས་འཁོར་དེ་ཕྱི་ལོགས་ལ་བཀག་ཡོད་པ་མཐོང་གསལ་རེད། ང་
ཁན་ས་སི་གྲོང་ཁྱེར་དུ་ཡུན་རིང་ཙམ་བཀག་སྟེ་ངའི་ཚ་བོ་ལ་ཐུག་པ་རེད། ངའི་ཚ་
བོ་སམ་བྷ་ར་ཌི་མ་རེད། གཞན་ཞིག་རེད། དེ་ལ་སོགས་པ་བྱས་ཏེ་ང་འདིར་འབྱོར་
བ་རེད། ..." ཁོས་འདི་དག་ཚང་མ་བཤད་བཞིན་བྲེལ་འཚུབ་ཀྱི་ངང་ནས་བཤད་
ཞོར་དུ་ཚང་མས་མི་མཐོང་སའི་སྡོད་ཁང་གི་ཁུག་ཀྱོག་ཅིག་ཏུ་རང་གི་སྟོད་གོས་ཆ་
འགྲིག་དེ་ T དབྱིབས་ཀྱི་སྟོད་ཐུང་ཞིག་ཏུ་བརྗེས་ཤིང་། རང་གི་ལྕགས་ཐག་ཅན་
གྱི་ཆུ་ཚོད་འཁོར་ལོ་དེ་རང་གི་འགྲུལ་སྒམ་ཟད་པོ་དེ་ནས་བཏོན་ཏེ་གྱོན་པའི་དོར་
མ་གཞན་ཞིག་གི་ནང་དུ་བཅུག
"དེ་ནས། ཨིན་ཛི།" ངས་དྲིས་པ་ཡིན། "ནེའུ་ཡོག་ཏུ་ཅི་ཞིག་བྱུང་སོང་།”
"ངོ་མ་བཤད་ན། སལ། འགྲུལ་བཞུད་འདི་ནི་མེག་སི་ཁོའི་བཟའ་འཐོར་ཡིག་ཆ་
ལེན་རྒྱུའི་ཆེད་དུ་ཡིན། དེ་ནི་ཕྱོགས་གང་ཐད་ནས་ཀྱང་མགྱོགས་པ་དང་གོང་བདེ་བ་
འདུག མཐའ་མ་དེར་ང་ལ་ཁ་མེལ་གྱི་མོས་མཐུན་ཐོབ་བྱུང་ལ། ད་ནི་ཚང་མ་ལ་
ཀྱག་ཀྱོག་མེད་ཅིང་འགྲིག་བསྡད་ཡོད། ཚང་མ་ཤ་ཚ་མོར་འགྲོ་བཞིན་ཡོད། ང་ཚོས་
ད་ནི་དོན་དག་ཅི་གང་ལའང་སེམས་ཁྲལ་མི་བྱེད་རྒྱུ་དེ་ཤེས་ཡོད། མ་རེད་དམ། སལ།"
ཨོ་རེད། འགྲིག་གི་རེད། ང་ནི་ཌིན་གྱི་རྗེས་སུ་འབྲང་ཆོག་ཆོག་ཡིན། དེ་ནས་ང་
ཚོ་ཚང་མ་འཆར་གཞི་གསར་པ་ཞིག་གི་ནང་དུ་བཙངས་ཡོད། དགོང་ཚོགས་ཆེན་
པོ་ཞིག་གྲ་སྒྲིག་བྱས་ཡོད། དེ་ནས་འདི་ནི་བརྗེད་དཀའ་བའི་མཚན་མོ་ཞིག་རེད། ཨེ་
ཌི་ཌན་ཁེལ་གྱི་སྤུན་ཟླའི་ཁྱིམ་དུ་སྤྲོ་ཚོགས་ཤིག་འདུག ཁོང་གི་སྤུན་གཉིས་ནི་སྤྱི་
སྤྱོད་རླངས་འཁོར་གྱི་ཁ་ལོ་པ་རེད། ཁོང་གཉིས་ནི་དེ་ན་འབྱུང་བཞིན་པའི་དོན་
དག་ཚང་མ་ལ་འཚེར་སྣང་དང་མཚར་སྣང་གིས་ཅེར་ཏེ་བསྡད་སོང་། ཅོག་ཙེའི་
སྟེང་དུ་ཟས་སྣ་གྲ་རྒྱས་པོ་བཤམས་འདུག་ལ། མངར་ཟས་འཁུར་ར་དང་བཏུང་བའི་
རིགས་འདུག ཨེ་ཌི་ ཌན་ཁེལ་ལ་ནི་སྐྱིད་ཅིང་བཀྲ་ཤིས་པའི་མདོག་ཤར་འདུག "ཨོ་
རེད། ད་ཆ་ཁྱེད་ནི་གྷ་ལ་ཋི་ཡ་དང་ལྷན་དུ་འགྲིག་བསྡད་ཡོད་དམ།"
"ཨོ་ཡོད། སྐུ་ཞབས་ལགས།” ཨེ་ཌི་ཡིས་དེ་སྐད་ཟེར། “ཡོད་དང་ཡོད། ང་ནི་ཌེན་
ཝར་གྱི་སློབ་གྲྭ་ཆེན་མོ་ལ་འགྲོ་གྲབས་ཡོད། ཨེ་ཤེས། ང་དང་རོ་ཡེ་གཉིས།”
“ཁྱེད་ཀྱིས་ཅི་ཞིག་སློབ་རྒྱུ་ཡིན།
“ཨང་། སྤྱི་ཚོགས་ཚན་རིག་དང་དེ་འབྲེལ་གྱི་ཚང་མ། ཨེ་རེད། ཌིན་ནི་ལོ་རེ་
བཞིན་ཇེ་སྡུག་ཇེ་སྨྱོ་ལ་འགྲོ་གི་འདུག མ་རེད་དམ།”
"ཏན་ཏན་འགྲོ་གི་འདུག"
གྷ་ལ་ཋི་ཡ་ ཌན་ཁེལ་ཀྱང་དེར་འདུག མོས་མི་ཞིག་དང་ལྷན་དུ་ཁ་བརྡ་བྱེད་
ཐབས་བྱེད་ཀྱི་འདུག འོན་ཀྱང་ཌིན་གྱིས་ཁྱིམ་ཡོངས་རྫོགས་བཟུང་འདུག ཁོང་
ནི་ང་དང་། ཤེ་ཧྥརད། ཋིམ། བྷེབ་བཅས་ཀྱི་མདུན་དུ་ལངས་ཏེ་འཁྲབ་སྟོན་བྱས་པ་
རེད། ང་ཚོ་ཚང་མ་རྩིག་འགྲམ་དུ་ཐབ་ཚང་གི་རྐུབ་སྟེགས་རྣམས་ཀྱི་སྟེང་གཤིབས་
ནས་བསྡད་ཡོད། ཌིན་གྱི་རྒྱབ་ན་ཨེ་ཌི་ཌན་ཁེལ་ནི་འཚེར་སྣང་དང་བཅས་མགོ་
འཐོམས་ནས་བསྡད་འདུག ཁོང་གི་སྤུན་ལས་ངན་པོ་དེ་དེའི་རྒྱབ་ཏུ་བཙིར་ནས་
འདུག "ཨོ། ཨོ།" ཌིན་གྱིས་དེ་ལྟར་བཤད་ཞོར། རང་གི་སྟོད་ཐུང་འཐེན་བཞིན།
གྲོད་པ་ལ་ཕུར་བཞིན་ཡར་ལྡིང་མར་ལྡིང་བྱེད། “ཨོ་རེད་ཡ། རེད། ད་ཆ་ང་ཚོ་ཚང་
མ་འཛོམས་ཡོད། ལོ་ཡི་འཁོར་མོ་རྣམས་རེ་རེ་བཞིན་འདས་པར་གྱུར་ནའང་།
ཁྱེད་ཀྱིས་མཐོང་གསལ་བཞིན་ང་ཚོའི་སུ་ཡིན་ཡང་དངོས་གནས་འགྱུར་བ་ཕྱིན་
མི་འདུག དེ་ནི་དངོས་གནས་ཧ་ལས་པ་རེད། རྒྱུན་བསྲིངས་ཐུབ་པ་འདིས་ངོ་མ་
བཤད་ན་ཁུངས་སྐྱེལ་བྱས་པ་ཡོད་པ་ནི། ང་ལ་འདིར་ཤོག་བྱང་གི་བྱང་བུ་ཆག་
པ་གཅིག་ཡོད་པ་དེས་ངས་རིགས་སྣ་ཚོགས་པའི་ལས་དབང་དེ་ཧ་ཅང་མ་ནོར་བར་
འཆད་ཐུབ།" ཟེར། དེ་ནི་ཤོག་བྱང་བཙོག་པ་དེ་རེད། ཌོ་རོ་ཐི་ཇོན་སོན་དང་། རོ་
ཡེ་ཇོན་སོན་གཉིས་ཟུར་དེར་ཀྲོང་ངེར་བསྡད་འདུག འདི་ནི་སྡུག་གིས་ཁེངས་པའི་
འདུ་འཛོམས་ཤིག་རེད། དེ་ནས་ཌིན་ནི་གློ་བུར་དུ་ཁུ་སིམ་མེར་གྱུར་ཅིང་། ང་དང་སི་
ཋན་གཉིས་བར་གྱི་རྐུབ་སྟེགས་དེར་བསྡད་ནས། ཁྱི་གསར་པ་ཞིག་གི་མཚར་སྣང་ལྟ་
བུའི་རྣམ་འགྱུར་ཞིག་དང་བཅས་མདུན་ཕྱོགས་སུ་ཅེར་ཏེ་བསྡད་སོང་ལ། མི་གཞན་
སུ་ལའང་ཁ་ཡ་བྱས་མ་སོང༌། ཁོང་ནི་ནུས་ཤུགས་གསོག་ཕྱིར་གནས་སྐབས་ཤིག་གི་
རིང་ལ་ཡལ་བར་གྱུར་བ་རེད། ཁྱེད་ཀྱིས་ཁོ་ལ་ལག་པ་འཆང་ན། ཁོ་ནི་གཡང་
གཟར་པོའི་ངོས་ཀྱི་རྡོ་རུག་གི་སྟེང་དུ་ཕ་བོང་ཆེན་པོ་ཞིག་བབས་པ་དང་འདྲ་བར་
གཡོ་ཙམ་བྱེད། ཁོ་ནི་གཏོར་བཅོམ་བྱེད་བཞིན་ཐུར་དུ་འབབ་སྲིད་ལ། ཡང་ན་རྡོ་
ནང་བཞིན་ཡོམ་ཙམ་བྱེད།དེ་ནས་ཕ་བོང་དེ་མེ་ཏོག་ཅིག་ཏུ་བཞད་པར་གྱུར་ཅིང་།
དེ་ནས་ཁོང་གི་ངོ་གདོང་ནས་ཡིད་དུ་འོང་བའི་འཛུམ་ཞིག་ལངས་ཏེ་མི་ཞིག་གཉིད་
ལས་སད་མ་ཐག་པ་ཇི་བཞིན་གཡས་གཡོན་ལ་བལྟས། “ཨོ། འདི་ན་ང་དང་མཉམ་
དུ་བསྡད་ཡོད་པའི་མི་བློ་ལ་འགྲོ་བ་འདི་ཚོ་ལ་ལྟོས་དང༌། འདི་སྙིང་རྗེ་བོ་མི་འདུག་
གམ། ཁོ་རེ། སལ། ཅིའི་ཕྱིར། ངས་ཁ་སྔོན་ཉིན་གཞན་ཞིག་ལ་བཤད་པ་ཇི་བཞིན།
ཅིའི་ཕྱིར། ཨང་། ཨ། ཨོ་རེད་ཡ།” ཟེར། ཁོ་ཡར་ལངས་ནས་ཁང་པའི་ཕར་ཕྱོགས་ལ་
ཕྱིན་པ་དང་། སྤྱི་སྤྱོད་རླངས་འཁོར་ཁ་ལོ་པ་གཉིས་ཀྱི་གཅིག་ལ་ལག་པ་བསྲིངས་
སོང་། “ཁྱོད་བདེ་མོ་ཡིན་ན། ངའི་མིང་ལ་ཌིན་ མོ་རི་ཡར་ཋི་ཟེར། ཨོ་རེད། ངས་
ཁྱོད་ཡག་པོ་ངོ་ཤེས་ཀྱི་འདུག ཚང་མ་འགྲིག་བསྡད་ཡོད་དམ། ཨོ་རེད། ཨོ་རེད།
མངར་ཟས་འཁུར་ར་སྙིང་རྗེ་བོ་འདི་ལ་ལྟོས་དང་། ཨོ། ངས་ཏོག་ཙམ་ཟས་ན་འགྲིག་
གམ། ང་གཅིག་པུས། ཐབས་རྡུགས་ང་ཅིག་པུས།" ཨེ་ཌི་ཡི་སྲིང་མོས་འགྲིག་གི་རེད་
བཤད་སོང་། "ཨོ། ཧ་ཅང་ཡག་པོ་མི་འདུག་གམ། མི་ཧ་ཅང་བཟང་པོ་རེད། ཧ་ལས་
པའི་བདེ་སྐྱིད་དང་དགའ་སྤྲོ་ཆུང་ཆུང་ཞིག་གི་སླད་དུ་ཅོག་ཙེའི་སྟེང་དུ་མངར་ཟས་
འཁུར་ར་དང་དེ་མིན་བློར་འབབ་གྱི་དངོས་པོ་རྣམས་བསྒྲིགས་པ་དང་གཞན་ཚང་མ་
འདུག ཨང་། རེད། དཔེ་ཡག་པོ་འདུག ཧ་ལས་པ་རེད། ཨང་ཧང་། ཨོ་ཡ།" ཟེར། དེ་
ནས་ཁང་དཀྱིལ་ནས་ཡར་ལངས་ཏེ་ཕར་ཡོ་ཚུར་ཡོ་བྱེད་བཞིན་མངར་ཟས་འཁུར་
ར་ཟ་བཞིན་འཚེར་སྣང་དང་བཅས་མི་ཚང་མ་ལ་ལྟ་བཞིན་འདུག ཁོ་ཁ་སློག་ནས་
རང་གི་རྒྱབ་ཕྱོགས་ལ་བལྟས། ཁོས་མཐོང་བ་ཡོད་ཚད་ཀྱིས་ཁོ་ཡ་མཚན་དུ་བཅུག
ཁང་པའི་ནང་དུ་གང་ས་གང་ལ་མི་རྣམས་ཀྱིས་སྐོར་ཁག་སྐོར་ཁག་བྱས་ཏེ་ཁ་
བརྡ་བྱེད། དེ་ནས་ཁོས་ “ཨོ་རེད། དེ་རེད་ཡ།" ཟེར། རྩིག་ངོས་ལ་བཀལ་བའི་པར་
ཞིག་གིས་ཁོ་ལ་ཅེར་ཏེ་ཀྲོང་ངེར་དེ་ལ་བལྟ་དགོས་པ་ཞིག་བཟོས། ཁོ་ཡར་ཕྱིན་ཅིང་
ཐག་ཉེ་སར་བཅར་ཏེ་བལྟས། ཁོང་རྒྱབ་བཤིག་བརྒྱབ། ཁོང་བསྒུར། ཁོང་མཆོངས།
ཁོང་གིས་རིམ་པ་དང་ཟུར་སྣེ་ཡོངས་རྫོགས་སྤྱད་ནས་དེ་ལ་བལྟ་ན་འདོད། ཁོང་
གིས་ཧ་ལས་པའི་ཅ་ཅོ་དང་བཅས་རང་གི་སྟོད་གོས་རལ། "དམྱལ་བ།” ཁོང་གིས་
རང་ཉིད་ཀྱིས་རྣམ་འགྱུར་ཅི་ཞིག་སྟོན་བཞིན་པ་དེ་ཤེས་ཀྱི་མེད་ལ་དེ་ལ་ཁ་ཡ་ཡང་
མི་བྱེད། མི་རྣམས་ཀྱི་ངོ་གདོང་ལ་ཕ་དང་མའི་བརྩེ་བའི་ཉམས་ཤིག་དང་བཅས་ཌིན་
ལ་བལྟ་རྒྱུའི་མགོ་བརྩམས་སོང་། མཐར་ཁོང་ནི་ལྷ་ཞིག་ཏུ་གྱུར་སོང་ལ། ངས་འདི་
ལྟར་འགྱུར་རྒྱུ་རེད་ཅེས་སྔ་མོ་ནས་ཤེས་ཡོད། འོན་ཀྱང་ལྷ་གཞན་རྣམས་དང་འདྲ་
བར་ཁོང་ལ་ད་དུང་ཁྲོ་བོ་དང་དྲག་པོའི་རྣམ་པ་ཡོད་ལ། དེ་ནས་མཚན་མོ་དེ་ལ་སྤྲོ་
ཚོགས་དེ་གྲོལ་དུས་ང་ཚོའི་སྐད་ཅོར་ཆེ་བའི་ཇག་ཚོགས་དེ་ཝིནད་ཛར་ཆང་ཁང་
ལ་འཚངས་ཤིང་། ཌིན་ནི་སྨྱོ་འཚུབ་འཚུབ་དང་། གདོན་གྱིས་བཟུང་བ་ལྟ་བུ། ལྷ་
བབས་ཡོད་པ་ལྟ་བུའི་ཚུལ་གྱིས་བཟི་འདུག
ཁྱེད་ཀྱིས་ཝིནད་ཛར་འདི་དྲན་ནམ། འདི་ནི་སྔོན་མ་ཞིག་ལ་ཌེན་ཝར་གྲོང་
ཁྱེར་གྱི་གསེར་རྐོ་བྲིན་སྐབས་ཀྱི་མགྲོན་ཁང་ཞིག་ཡིན་ལ། འདོད་དོན་སྣ་ཚོགས་པ་
གཉེར་མཁན་རྣམས་འདུ་འཛོམས་བྱེད་ས་ཞིག་ཡིན། མགྲོན་ཁང་དེའི་འོག་ཁང་གི་
ཆང་ཁང་ན་རྩིག་ངོས་སུ་མདེའུ་ཡི་ཤུལ་དག་ད་ལྟའང་ཡོད། འདི་ནི་སྔོན་གྱི་སྐབས་
ཤིག་ལ་ཌིན་གྱི་ཁྱིམ་དུ་གྱུར་མྱོང་། སྟེང་ཁང་དུ་ཡོད་པའི་ཁང་མིག་ཅིག་ཏུ་ཌིན་
ནི་རང་གི་ཕ་དང་ལྷན་དུ་བསྡད་མྱོང་ཡོད་པ་རེད། ཁོ་ནི་འདིར་འགྲུལ་བ་ཞིག་མ་
རེད། ཁོས་ཆང་ཁང་འདི་ནས་རང་གི་ཕ་དེའི་གདོན་གཟུགས་ཤིག་ཡིན་པ་ཇི་
བཞིན་ཆང་འཐུངས། ཁོས་ཨ་རག་དང་རྒུན་ཆང་། སྦི་རག་བཅས་ཆུ་ནང་བཞིན་མར་
བླུགས། ཁོའི་གདོང་དམར་པོར་གྱུར་ཅིང་རྔུལ་ཆུ་ཐོན། ཁོས་ཆང་ཁང་དུ་སྐད་ངན་
འབྱིན་ཅིང་ཀི་འདེབས། ཨ་རིའི་ནུབ་ཕྱོགས་ཀྱི་ཧོན་ཁི་ཋོན་ཁིའམ་ཡང་ན་ཆང་ཁང་
མྱུལ་བ་དག་གིས་བུ་མོ་རྣམས་དང་ལྷན་དུ་གཞས་འཁྲབ་ཅིང་རྣོ་སྦྲེང་རོལ་ཆ་གཏོང་
རྩིས་བྱས་མྱོང་བའི་ཞབས་བྲོའི་སྡིངས་ཆའི་སྟེང་ནས་ཁོང་གོམ་པ་འཁྱོར། དེ་ནས་
ཁོས་བཙོན་ཟུར་རྣམས་ལ་འཐམ་འཁྱུད་ཀྱིས་ཁོ་ཚོ་དང་ལྷན་དུ་སྐད་ཆེན་པོས་ཀི་
བཏབ། སྐབས་དེར་ང་ཚོའི་རུ་ཁག་གི་མི་ཚང་མ་ཅོག་ཙེ་ཆེན་པོ་གཉིས་མཐུད་རྒྱབ་
པའི་མཐའ་སྐོར་དུ་མཉམ་པོར་བསྡད། དེ་ན་ཌེན་ཝར་ ཌི་ ཌོལ་དང་། ཌོ་རོ་ཐི་དང་།
རོ་ཡེ་ཇོན་སོན། ཝ་ཡོ་མིང་མངའ་སྡེའི་བྷ་ཧྥ་ལོ་གྲོང་ཁྱེར་ནས་ཡིན་པའི་བུ་མོ་ཞིག
མོ་ནི་ཌོ་རོ་ཐི་ཡི་གྲོགས་མོ་ཞིག་རེད། སི་ཋན། ཋིམ་ གྷེ་རེ། བྷེབ། ང་། ཨེ་ཌི་ ཌན་
ཁེལ། ཋོམ་ སི་ནར་ཁ། ད་དུང་གཞན་འགའ་བཅས་ཁྱོན་མི་བཅུ་གསུམ་ཡོད། ཌོལ་
ལ་མཚོན་ན་ཧ་ཅང་གིས་སྐྱིད་པོ་གཏོང་གི་འདུག ཁོང་གིས་རྒྱ་གྲོ་མ་འཇོག་སྒམ་
ཞིག་བླངས་ཡོང་ནས་རང་གི་མདུན་ཅོག་སྟེང་བཞག ཁོང་གིས་སྒམ་དེའི་དངུལ་
ལྡུག་སར་དངུལ་སྐར་རེ་བླུགས་ནས་རྒྱ་གྲོ་མ་ཟ་བར་བྱེད། ཁོང་གིས་ང་ཚོ་ཚང་མས་
དངུལ་སྐར་རེ་ཅན་གྱི་ཤོག་བྱང་ཐོག་ཡི་གེ་བྲིས་ནས་ནེའུ་ཡོག་གྲོང་ཁྱེར་དུ་ཡོད་
པའི་ཁར་ལོ་ མག་སི་ལ་བསྐུར་ན་ཞེས་བཤད། ང་ཚོས་གང་བྱུང་མང་བྱུང་བྲིས་པ་
ཡིན། མཚན་མོའི་ཁྲོད་ཀྱི་ལ་རི་མར་སྲང་ལམ་དུ་པི་ཝང་གི་རོལ་དབྱངས་མཆེད།
"སྐྱིད་པོ་མི་འདུག་གམ།” ཌོལ་གྱིས་དེ་སྐད་ཟེར། བུ་ཡི་གསང་སྤྱོད་ཁང་དུ་ཌིན་དང་
ངེད་ཀྱིས་སྒོ་ལ་ཁུ་ཚུར་གྱིས་གཞུས་ཏེ་གཅོག་ཐབས་བྱས་མོད། དེ་ལ་སོར་གང་ཙམ་
གྱི་མཐུག་ཚད་འདུག ངའི་མཛུབ་མོ་དཀྱིལ་མའི་རུས་པ་ལ་སེར་ག་གས་འདུག་མོད།
ཉིན་རྗེས་མའི་ཞོགས་པ་བར་དུ་ཚོར་མ་བྱུང་། ང་ཚོ་ནི་དུག་རླངས་ཕོག་པ་བཞིན་ར་
བཟི་འདུག སྐབས་གཅིག་ལ་ང་ཚོའི་མདུན་ཅོག་སྟེང་དུ་སྦི་རག་གི་ཤེལ་ཕོར་ལྔ་བཅུ་
བསྒྲིགས་འདུག ཁྱེད་རང་གཡས་གཡོན་དུ་བརྒྱུགས་ནས་ཤེལ་ཕོར་རེ་རེ་ནས་ཧུབ་
ཙམ་འཐུང་རྒྱུ་ཙམ་ཞིག་རེད། ཁན་ཉོན་གྲོང་ཁྱེར་གྱི་བཙོན་ཟུར་རྣམས་འཁྱོར་ནས་
ཡོང་སྟེ་ང་ཚོའི་མཉམ་དུ་ལབ་ལོབ་མང་པོ་བྱས་སོང་། ཆང་ཁང་ཕྱི་རོལ་གྱི་བར་
ཁྱམས་སུ་ཐག་སྒྲ་གྲག་པའི་ཆུ་ཚོད་འཁོར་ལོའི་གཤམ་དེར་ཆང་ཁང་གི་འགྲུལ་པ་
ཟུར་པ་རྒན་རྒོན་རྣམས་ཀྱིས་འཁར་རྒྱུགས་བཟུང་སྟེ་རྨི་ལམ་གཏོང་བཞིན་བསྡད་
འདུག ཁོང་ཚོའི་སྐལ་བ་བཟང་བའི་དུས་ནས་རྩུབ་པོ་འདི་རིགས་ལ་ཆ་རྒྱུས་ཡོད་
པ་ཡིན། ཡོད་ཚད་འཚུབ་བཞིན་འཁོར་བཞིན་འདུག སྤྲོ་ཚོགས་འདུ་འཛོམས་ནི་
གང་ས་གང་ལ་བཀྲམས་ནས་འདུག ད་དུང་མཁར་རྫོང་ཞིག་ནའང་སྟོན་མོ་འདུག་
ལ། དེ་ལ་ང་ཚོས་རླངས་འཁོར་བཏང་ནས་ཕྱིན་པ་ཡིན། དེ་དུས་ཌིན་མེད། ཁོ་གཞན་
ཞིག་ལ་བརྒྱུགས་སོང་། མཁར་རྫོང་དེའི་ནང་གི་ཚོམས་ཆེན་དུ་ང་ཚོ་ཅོག་ཙེ་ཆེན་པོ་
ཞིག་གི་མཐའ་བསྐོར་ནས་བསྡད་དེ་སྐད་བརྒྱབ་པ་ཡིན། དེའི་ཕྱི་ལོགས་ན་རྐྱལ་རྫིང་
དང་མིས་བཟོས་ཕུག་པ་ཞིག་ཀྱང་འདུག ང་ལ་མཚོན་ན་དུས་ཀྱི་མཐའ་མ་འདི་ལ་
འཇིག་རྟེན་གྱི་སྦྲུལ་ཆེན་པོ་དེ་ཡར་ལངས་གྲབས་བྱེད་སའི་མཁར་རྫོང་དེ་རྙེད་བྱུང་།
དེ་ནས་མཚན་གྱི་སྨད་ཆ་ལ་ཌིན་དང་ང་། སི་ཋན་ཤེ་ཧྥརད། ཋིམ་ གྷེ་རེ། ཨེ་
ཌི་ ཌན་ཁེལ། ཁོ་མི་ སི་ནར་ཁ་བཅས་རླངས་འཁོར་གཅིག་གི་ནང་བསྡད་པ་ཡིན་
ལ། ཡོད་ཚད་ནི་ང་ཚོའི་མདུན་ཕྱོགས་སུ་ཡོད། ང་ཚོ་མེག་སི་ཁོ་པ་རྣམས་ཀྱི་གྲོང་ཚོ་
ལ་ཕྱིན་པ་ཡིན། ང་ཚོ་སྐར་མ་ལྔ་ཞེས་པའི་ཆང་ཁང་ལ་ཕྱིན་པ་ཡིན། ང་ཚོ་གཡས་
གཡོན་དུ་གོམ་པ་འཁྱོར་བཞིན་བསྡད། སི་ཋན་ ཤེ་ཧྥརད་ནི་སྣང་བ་སྐྱིད་དེ་སྨྱོ་གྲབས་
བྱེད། ཁོས་སྐད་མཐོན་པོའི་ཐོག་ནས་“ཁྱི་ཕྲུག་ཚོ། དམྱལ་བ་ནག་པོ།” ཞེས་སྒྲོག་ཞོར་
རང་གི་པུས་མོ་ལ་རྡེབ་བཞིན་བསྡད་སོང་། ཌིན་ནི་ཁོང་གི་སྐོར་ལ་སྨྱོས་འདུག ཁོང་
གིས་སི་ཋན་གྱིས་ཅི་ཞིག་བཤད་པ་ལ་ལད་ཟློས་ཀྱིས་བསྐྱར་བཤད་བྱས་ཤིང་། ཨོ་
ཡིན་ཡ་ཟེར་ཞོར་རང་གི་གདོང་ནས་རྔུལ་ནག་ཕྱིས། "སལ། ང་ཚོ་མར་མེག་སི་ཁོ་
ལ་གཅེས་ལོ་དེ་དང་མཉམ་དུ་ཕྱིན་ནས། ང་ཚོས་སྐྱིད་སྐྱིད་བྱེད་ཐུབ་ཀྱི་རེད་ཡ། ཁོ་
རེ། ཨོ་རེད།" ཟེར། འདི་ནི་ལྷ་ཡུལ་ཌེན་ཝར་གྱི་ང་ཚོའི་མཚན་མོ་མཐའ་མ་དེ་རེད་
ལ། ང་ཚོས་རྩུབ་ཅིང་རྒོད་ལ་རྒྱ་ཆེ་བའི་ངང་ནས་བསྐྱལ་བ་ཡིན། དེ་ནི་ཡང་ལྭ་ཡོད་
སའི་འོག་ཁང་དུ་རྒུན་ཆང་ཞིག་དང་བཅས་མཇུག་བསྡུས་པ་ཡིན་ལ། རྨོ་ལགས་ཆ་
རི་ཋི་ཡིས་ཉལ་གོས་གྱོན་ཏེ་ལག་ཏུ་གློག་བཞུ་ཞིག་བཟུང་ནས་ཐོག་ཁང་དུ་འཇབ་
ནས་འགྲོ་བཞིན་འདུག ད་ཆ་ང་ཚོ་དང་མཉམ་དུ་མི་ནག་པོ་ཞིག་ཡོད་ཅིང་། ཁོས་
ཁོའི་མིང་ལ་གྷོ་མེ་བཟི་ཞེས་འབོད། ཁོང་སྐར་མ་ལྔ་ཞེས་པའི་ཆང་ཁང་ལ་འཁོར་
ནས་འདུག་ཅིང་སུ་གང་ལའང་ཁ་ཡ་བྱེད་ཀྱི་མི་འདུག ང་ཚོས་ཁོ་མཐོང་བ་དང་།
ཁོམ་ སི་ནར་ཁ་ཡིས་བོས་སོང་། “ཨ་རོ། ཁྱེད་ཀྱི་མིང་ལ་ཇོན་ནི་ཟེར་རམ།"
གྷོ་མེ་བཟི་ནི་རྒྱབ་བཤིག་ཅིག་བརྒྱབ་ཅིང་དེ་ནས་སླར་ཡང་ང་ཚོའི་ཉེ་སར་
བཅར་ནས་ “ཁྱེད་ཀྱིས་ཅི་ཞིག་བཤད་པ་དེ་བསྐྱར་ཟློས་ཤིག་བྱོས་དང་།” ཟེར།
"ཁོང་ཚོས་ཇོན་ནི་ཞེས་འབོད་པའི་མི་དེ་ཁྱོད་ཡིན་ནམ་ཞེས་དྲིས་པ་ཡིན།”
གྷོ་མེ་བཟི་སླར་ཡང་རྒྱབ་ལ་ཡོ་ཞིང་དེ་ནས་སླར་ཡང་བཏུད་ནས། "འདི་འདྲ་
བྱས་ན་ཏོག་ཙམ་ཁོ་དང་འདྲ་ཆེ་བ་འདུག་གམ། གང་ཡིན་ཟེར་ན། ངས་གང་ཐུབ་
ཅི་ཐུབ་ཀྱིས་ཇོན་ནིའི་རྣམ་པ་ཡོང་བའི་འབད་བརྩོན་བྱེད་ཀྱི་ཡོད་ཀྱང་ངས་བྱེད་
ཐབས་དེ་རྙེད་ཀྱི་མི་འདུག"
"ཨོ་རེད། ཁོ་རེ། ང་ཚོའི་མཉམ་དུ་ཤོག" ཌིན་གྱིས་སྐད་བརྒྱབ། གྷོ་མེ་བཟི་
མཆོངས་ཡོང་སོང་ལ་ང་ཚོ་ཐོན་ཕྱིན་པ་ཡིན། ཁྱིམ་མཚེས་རྣམས་ལ་བར་ཆད་མི་
བཟོ་བའི་ཆེད་དུ་ང་ཚོ་འོག་ཁང་དུ་འཛུལ་ནས་སྨྱོ་འཚུབ་འཚུབ་ཀྱིས་ཤུབ་བཤད་
བྱས་ཏེ་བསྡད་པ་ཡིན། ཞོགས་པའི་ཆུ་ཚོད་དགུ་པའི་སྟེང་དུ་མི་ཚང་མ་ཐོན་ཟིན་མོད་
ཌིན་དང་ཤེ་ཧྥརད་གཉིས་ཀྱིས་ད་དུང་སྨྱོ་འཚུབ་འཚུབ་ཀྱིས་གང་བྱུང་མང་བྱུང་
ཞིག་བཤད་བསྡད་འདུག མི་རྣམས་ནི་ཡར་ལངས་ཏེ་ཞོགས་ཇ་བཟོ་བཞིན་ཡོད་པ་
དང་། ས་འོག་གི་སྐད་ཁྱད་མཚར་ཞིག་གིས་"ཨོ་རེད་ཡ། ཨོ་རེད།" ཅེས་བཤད་བཞིན་
པ་ཐོས་འདུག བྷེབ་ཀྱིས་ཞོགས་ཇ་གྲ་རྒྱས་པོ་ཞིག་བཟོས་བྱུང༌། མེག་སི་ཁོ་ལ་འགྲོ་
རན་པའི་དུས་ཚོད་བསླེབས་བྱུང་།
ཌིན་གྱིས་ཐག་ཉེ་ཤོས་ཀྱི་འབབ་ཚིགས་བར་དུ་རླངས་འཁོར་བཏང་ཞིང་། གྲ་
སྒྲིག་ཚང་མ་ལེགས་པར་གྲུབ་སོང་། དེ་ནི་ ༡༩༣༧ ལོའི་ཧྥོརད་རྟགས་ཅན་གྱི་རླངས་
འཁོར་ཞིག་ཡིན་ལ། གཡས་ཕྱོགས་ཀྱི་སྒོ་དེ་སྒོ་འཁོར་ལས་བཀོག་འདུག་སྟབས་
རླངས་འཁོར་གྱི་མཐའ་ལྕགས་ལ་བཀྱིགས་འདུག གཡས་ཕྱོགས་མདུན་གྱི་རྐུབ་
སྟེགས་ཀྱང་ཆག་ཡོད་སྟབས། ཁྱེད་དེར་སྡོད་སྐབས་གདོང་ནི་སྟེང་ཕྱོགས་ཀྱི་ཐོག་
ཁེབས་རྩབ་ཧྲུལ་ཅན་དེ་ལ་གཏད་ཡོད། "བཞད་གད་གློག་བརྙན་ལྕམ་སྐུ་མིན་དང་
སྐུ་ཞབས་བྷིལ་ཞེས་པ་དང་འདྲ་བར་ང་ཚོ་མར་མེག་སི་ཁོ་ལ་རྡེབ་བཞིན་ལུ་བཞིན་
ཐོན་འགྲོ ང་ཚོ་ལམ་དུ་ཉི་མ་ནས་ཉི་མ་འགོར་གྱི་རེད།” ཌིན་གྱིས་དེ་སྐད་བརྗོད།
ངས་ས་ཁྲ་ལ་བལྟས་པ་ཡིན། མཐའ་མཚམས་ཀྱི་གྲོང་ཁྱེར་ལ་རེ་ཌོ་བར་དུ་མེལ་
ལེ་སྟོང་ཕྲག་བརྒལ་བ་ཡོད་པ་དེ་དག་གི་མང་ཆེ་བ་ནི་ཋེག་ས་སི་མངའ་སྡེའི་ནང་དུ་
ཡོད་ཅིང་། དེ་ནས་ཝ་ཧ་ཁའི་མཐོ་སྒང་དང་འདབས་འབྲེལ་གྱི་གླིང་ལག་ནར་མོ་
དེའི་འཁྲིས་ཀྱི་གྲོང་ཁྱེར་ཆེན་པོ་དེ་བར་དུ་མེག་སི་ཁོའི་ནང་ཁུལ་བརྒྱུད་ནས་མེལ་
ལེ་ ༧༦༧ འགྲོ་དགོས། འགྲུལ་བཞུད་འདི་ངའི་བློ་ངོར་ཤོང་དཀའ་བ་འདུག འདི་ནི་
ཚང་མའི་ནང་ནས་ཆེས་ངོ་མཚར་ཆེ་ཤོས་དེ་རེད། ད་ནི་འགྲུལ་བཞུད་དེ་ཤར་ནས་
ལྷོ་དང་ལྷོ་ནས་ཤར་ལ་མ་རེད། འོན་ཀྱང་ངོ་མཚར་བའི་ལྷོ་ཕྱོགས་ལ་རེད། ང་ཚོས་
སའི་གོ་ལའི་ནུབ་ངོས་ཡོངས་སུ་རྫོགས་པ་དེ་མཚོ་གླིང་ཋེར་ར་ཌེལ་ཧྥུ་གོ་ཡི་ངོས་ལ་
རྡོ་ཡིས་ཁེངས་ཤིང་ཐུར་དུ་འབབ་པ་དེའི་སྣང་བ་མཐོང་བྱུང་ལ། ང་ཚོ་གོ་ལའི་ཁུག་
དེ་ནས་ཐུར་དུ་ཚ་བའི་ཡུལ་གཞན་ཞིག་དང་འཇིག་རྟེན་གཞན་ལ་འཕུར་བཞིན་
ཡོད། “ཁོ་རེ། འདིས་མཐའ་མཇུག་ཏུ་ང་ཚོ་དེ་ལ་འཁྲིད་པར་བྱེད།” ཌིན་གྱིས་ཡིད་
ཆེས་བརྟན་པོའི་ཐོག་ནས་དེ་སྐད་ཟེར། ཁོས་ངའི་དཔུང་པ་ལ་གཞུས་ཏེ། "སྒུགས་
ཨ། ལྟོས་ཨ། ཨོ་ཧོ་ཧོ། ཨེ་མ།”
ང་ཤེ་ཧྥརད་དང་མཉམ་དུ་ཁོའི་ཌེན་ཝར་གྱི་ཞག་མ་མཐའ་མ་དེའི་དོན་དག་
རྣམས་བསྒྲུབ་རྒྱུའི་ཆེད་དུ་ཕྱིན་པ་ཡིན་ལ། ཁོའི་སྤོ་པོ་ལས་ངན་པོ་དེ་ལ་ཐུག་བྱུང་།
སྤོ་པོ་དེ་ཁང་པའི་སྒོ་ཁ་ནས་ལངས་ཏེ། "སི་ཋན། སི་ཋན། སི་ཋན།" ཞེས་བཤད་ཀྱིན་
འདུག
“ཅི་ཞིག་རེད། སྤོ་པོ།”
“མ་འགྲོ”
“ཨོ། དེ་ནི་ཐག་བཅད་ཟིན་པ་ཞིག་རེད། ད་ང་འགྲོ་དགོས་ཡོད། ཁྱོད་ཀྱིས་ཅིའི་
ཕྱིར་འདི་ལྟར་བྱེད་ཀྱི་ཡོད།" རྒད་པོ་དེ་ནི་སྐྲ་དཀར་པོ་དང་རྒྱ་གར་སྟར་ཁ་ཨལ་
མོན་དང་འདྲ་བའི་མིག་འབྲས་ཆེན་པོ། མཁྲེགས་ཤིང་རྩུབ་པའི་སྐེ་ཅན་ཞིག་རེད།
"སི་ཋན།" ཁོང་གིས་ཐད་ཀར་བཤད། "མ་འགྲོ། ཁྱེད་ཀྱི་སྤོ་པོ་རྒན་རྒོན་འདི་ངུ་
རུ་མ་འཇུག ང་སླར་ཡང་ཁེར་རྐྱང་དུ་མ་འཇོག་ཟེར། འདི་དག་ཚང་མ་མཐོང་ནས་
ང་སེམས་སྐྱོ།
“ཌིན།” རྒད་པོ་དེས་ཁ་ང་ལ་འཁོར་ནས། “ངའི་གཅེས་ཕྲུག་སི་ཋན་ངའི་རྩ་
ནས་མ་འཁྱེར་རོགས། ཁོང་བྱིས་པ་ཆུང་ཆུང་ཡིན་དུས་ངས་ཁོ་གླིང་ག་ལ་འཁྲིད་
ནས་ངང་པའི་སྐོར་ཁོ་ལ་འགྲེལ་བརྗོད་བྱས་མྱོང་ཡོད། དེ་ནས་རྫིང་བུ་དེ་ག་རང་དུ་
ཁོའི་སྲིང་མོ་ཆུ་ལ་ཐིམ་པ་རེད། ཁྱོད་ཀྱིས་ངའི་གཅེས་ཕྲུག་འཁྱེར་ཏེ་འགྲོ་རྒྱུར་ང་
ལ་འདོད་པ་མེད།”
"མིན།” སི་ཋན་གྱིས་དེ་སྐད་ཟེར། "ང་ཚོ་ད་ཆ་ཐོན་གྱི་ཡོད། ག་ལེར་བཞུགས།”
སྤོ་ལགས་ཀྱིས་དམ་པོར་འཇུས་པ་ལས་རང་ཉིད་གློད་ཐབས་བྱས།
སྤོ་ལགས་ཀྱིས་ཁོ་ལ་ལག་པས་འཁྱུད། "སི་ཋན། སི་ཋན། སི་ཋན། མ་འགྲོ མ་
འགྲོ མ་འགྲོ” ཟེར།
ང་ཚོས་མགོ་བོ་སྒུར་བཞིན་བྲོས་པ་ཡིན་ལ། རྒད་པོ་དེ་ནི་སྡོད་ཁང་དུ་ཅ་དངོས་
ཀྱིས་ཁེངས་ཤིང་། སྲང་ལམ་ལ་ཁ་ཕྱོགས་ཤིང་ཕྲེང་བ་ཅན་གྱི་དཔྱངས་ཡོལ་ལམ་སྒོ་
རས་ཡོད་པའི་ཌེན་ཝར་གྱི་ཁང་ཆུང་དེའི་སྒོ་འགྲམ་དུ་ཀྲོང་ངེར་ལངས་འདུག ཁོང་
ནི་རས་གདན་ཞིག་དང་འདྲ་བར་སྐྱ་སེང་ངེར་འདུག ཁོང་གིས་ད་དུང་ཡང་སི་ཋན་
ཞེས་འབོད་བཞིན་འདུག ཁོང་གི་འགུལ་བསྐྱོད་ཀྱི་ཐད་ལ་གཟའ་གྲིབ་ཕོག་པ་ལྟ་
བུ་ཞིག་འདུག ཁོང་གིས་སྒོ་འགྲམ་ནས་ཐོན་རྒྱུའི་ཐད་ནས་ཅི་ཡང་བྱས་མ་སོང་ལ།
དེར་ལངས་བསྡད་ནས་“སི་ཋན།” དང་། “མ་འགྲོ་”ཞེས་པའི་ཚིག་དེ་ཚོ་ཤུབ་བུར་ཟློ་
བཞིན་འདུག དེ་ནས་ང་ཚོ་ལམ་ཟུར་དེ་ནས་སྐོར་བ་བརྒྱབ་སྐབས་སེམས་ཁྲལ་དང་
བཅས་ང་ཚོར་བལྟས་འདུག
"དཀོན་མཆོག་མཁྱེན། སི་ཋན། ངས་ཅི་ཞིག་བཤད་དགོས་པའང་མི་ཤེས།"
“གང་ཡང་བྱེད་ཀྱི་མ་རེད།" སི་ཋན་གྱིས་སྨྲེ་ངག་བཏོན། “ཁོང་ནམ་རྒྱུན་ནས་
འདི་འདྲ་རེད།”
དངུལ་ཁང་དུ་ང་ཚོ་སི་ཋན་གྱི་ཨ་མ་ལ་ཐུག་བྱུང་ལ། དེར་མོས་སི་ཋན་གྱི་ཆེད་
དུ་སྒོར་མོ་ལེན་བཞིན་འདུག མོ་ནི་སྐྲ་མདོག་དཀར་བའི་བུད་མེད་བློར་འབབ་ཅིག་
འདུག་ལ། ད་དུང་ཡང་ཧ་ཅང་གཞོན་ཉམས་ཤར་འདུག མོ་དང་མོའི་བུ་གཉིས་
དངུལ་ཁང་གི་ཀ་མ་རུ་པའི་རྡོ་གཅལ་སྟེང་དུ་ལངས་ནས་ཤུབ་བཤད་བྱེད་བཞིན་
བསྡད་སོང་། སི་ཋན་གྱིས་ནི་ལེབ་ཝེ་སི་རྟགས་ཅན་གྱི་ཇིན་གྱི་གྱོན་གོས་སྟོད་ཐུང་
དང་བཅས་པ་གོན་ཡོད་ཅིང་། ཏན་ཏན་མེག་སི་ཁོ་ལ་འགྲོ་མཁན་གྱི་མི་ཞིག་ཡིན་
པའི་སྣང་བ་སྟེར། འདི་ནི་ཌེན་ཝར་གྲོང་ཁྱེར་དུ་ཡོད་པའི་ཁོང་གི་གཤིས་བཟང་གི་
རྣམ་པ་དེ་ཡིན་ལ། ཁོང་ནི་མེ་ལྕེ་གསར་དུ་མཆེད་བཞིན་པའི་ཌིན་དང་མཉམ་པོར་
ཐུར་དུ་འགྲོ་གི་རེད། ཌིན་ནི་མཆོང་ལྡིང་གིས་ལམ་ཟུར་དེར་བརྒྱུགས་ཡོང་ནས་
ང་ཚོ་ལ་ཐེངས་གཅིག་ཙམ་ལ་ཐུག་པ་རེད། ལྕམ་ཤེ་ཧྥརད་ཀྱིས་ང་ཚོ་ལ་འཚིག་ཇ་
དཀར་ཡོལ་གང་རེ་ཉོ་རྒྱུར་ཨུ་ཚུགས་བརྒྱབ་བྱུང་།
"ངའི་གཅེས་ཕྲུག་སི་ཋན་ལ་བདག་སྐྱོང་གནང་རོགས།" མོས་བཤད་བྱུང་།
“ལུང་པ་དེའི་ནང་ལ་ཅི་ཞིག་འབྱུང་སྲིད་མིན་བཤད་ཚོད་ཐིག་པ་མི་འདུག”
“ང་ཚོས་ཕན་ཚུན་ལ་ལྟ་རྟོག་བྱེད་རེས་བྱེད།” ངས་དེ་ལྟར་ལབ་པ་ཡིན། སི་ཋན་
དང་མོའི་ཨ་མ་གཉིས་གོམ་པ་བརྒྱབ་ནས་སྔོན་ལ་ཐོན་སོང་། ང་ཌིན་སྨྱོན་པ་དང་
ལྷན་དུ་རྒྱབ་ནས་ཡོང་བ་ཡིན། ཁོང་གིས་ང་ལ་ཨ་རིའི་ཤར་ནུབ་གཉིས་ཀྱི་གསང་
སྤྱོད་དུ་བྲིས་པའི་ཡི་གེ་དག་གི་ཁྱད་པར་བཤད་ཡོང་གི་འདུག
"དེ་དག་ནི་ཁྱོན་ཡོངས་ནས་མི་འདྲ་བ་རེད། ཤར་ཕྱོགས་སུ་ཀྱལ་ཀ་ངན་པ་དང་།
ཅོལ་ཆུང་གི་དགོད་གཏམ། དེ་ནས་ཁ་གསལ་བའི་བརྡ་སྦྱོར་དེ་འདྲ་བྲིས་འདུག ནུབ་
ཕྱོགས་སུ་མི་རྣམས་ཀྱིས་རང་རང་གི་མིང་བྲིས་འདུག དཔེར་ན། རེ་ཌི་ ཨོ་ཧེ་ར། བྷི་
ལ་ཧྥི་ཁཱོན་ མོན་ཋ་ན། ཚེས་གྲངས་འདི་ལ་ས་འདི་ལ་བསླེབས། དངོས་གནས་གཟབ་
ནན་གྱིས་བྲིས་འདུག དཔེར་ན། ཨེ་ཌི་ཌན་ཁེལ་ལྟ་བུ་རེད། དེའི་རྩ་བ་ཐུག་ས་དེ་
གང་རེད་ཟེར་ན། ཧ་ཅང་ཁེར་རྐྱང་ཡིན་པ་དེས་ཁྱད་པར་ཏོག་ཙམ་བཟོ་གི་ཡོད་པ་
རེད། ཁྱེད་རང་མི་སི་སི་ཕི་གཙང་པོ་བརྒལ་བ་དང་ཁྱད་པར་ཆུང་ཆུང་ཞིག་ཡོད་པ་
ནང་བཞིན་རེད། ཨོ་རེད། ཁེར་རྐྱང་ཡིན་པའི་མི་ཞིག་ང་ཚོའི་མདུན་དེར་འདུག་ལ།
ཤེ་ཧྥརད་ཀྱི་ཨ་མ་ཡང་ཁེར་རྐྱང་གི་ཨ་མ་ཞིག་རེད། མོ་ནི་རང་གི་བུ་ཐོན་འགྲོ་བ་
དེར་ཧ་ཅང་མི་དགའ་མོད། ཁོ་ཐོན་དགོས་པ་དེ་མོས་ཤེས་ཡོད། ངས་ཁོ་ནི་རང་གི་སྤོ་
པོ་ལས་བྲོས་འགྲོ་བཞིན་པ་དེ་མཐོང་བྱུང་། ད་འདི་ན་ང་ཚོ་གསུམ་ཡོད། ཌིན་གྱིས་
ཁོང་གི་ཕ་འཚོལ་བཞིན་ཡོད། ངའི་ཕ་ནི་གྲོངས་ཟིན། སི་ཋན་ནི་ཁོང་གི་སྤོ་པོ་ལས་
ཐར་ཐབས་བྱེད་ཀྱི་ཡོད། ང་ཚོ་མཉམ་དུ་མཚན་མོའི་ཁྲོད་དུ་མར་འགྲོ་བཞིན་ཡོད།
སྲང་ལམ་བཅུ་བདུན་པའི་མི་ཚོགས་ཀྱི་འཚང་ཁའི་ཁྲོད་ནས་ཁོས་རང་གི་ཨ་མ་ལ་
འོ་ཞིག་བསྐྱལ། མོ་ནི་གླ་གཏོང་རླངས་འཁོར་ཞིག་ཏུ་བསྡད་དེ་ང་ཚོ་ལ་ལག་གཡུག་
བྱས་སོང་། མཇལ་ཡོང་། མཇལ་ཡོང་།
ང་ཚོ་བྷེབ་ཀྱི་ཁང་པ་ནས་རླངས་འཁོར་དུ་བསྡད་པ་ཡིན་ལ། མོ་ལ་ག་ལེར་
བཞུགས་བཤད་པ་ཡིན། ཋིམ་ནི་གྲོང་ཁྱེར་གྱི་ཕྱི་རོལ་ཏུ་ཡོད་པའི་རང་ཁྱིམ་ལ་ལོག་
ཆེད་ང་ཚོ་དང་མཉམ་དུ་ཡོད།ཉིན་དེར་བྷེབ་ནི་ཧ་ཅང་མཛེས་མ་རེད་འདུག མོའི་
སྐྲ་ནི་རིང་ཞིང་གསེར་མདོག་ལྡན་ལ།སི་ཝི་ཌན་རྒྱལ་ཁབ་ཀྱི་མི་ཞིག་དང་འདྲ་བོ་
འདུག ཉི་འོད་ཀྱི་འོག་ཏུ་མོའི་པགས་པའི་སྨེ་ཐིག་གམ་པགས་རིས་རྣམས་མཐོང་
ཐུབ་པ་འདུག མོ་ནི་ཏག་ཏག་མོ་རང་ཆུང་དུས་ཀྱི་བུ་མོ་དེ་དང་འདྲ་པོ་འདུག མོའི་
མིག་ལ་བརླན་གཤེར་ཞིག་འདུག མོ་ནི་ཋིམ་དང་ལྷན་དུ་ང་ཚོ་ལ་རྗེས་ནས་ཐུག་
ཆོག་མོད། མོ་བསླེབས་མ་བྱུང་། ག་ལེར་བཞུགས། ག་ལེར་བཞུགས།
ང་ཚོ་འཕུར་ནས་སོང་། ང་ཚོས་ཋིམ་ནི་གྲོང་ཁྱེར་ཕྱི་རོལ་གྱི་ཐང་ཆེན་ན་ཡོད་
པའི་ཁོའི་ཁྱིམ་གྱི་སྒོ་ར་ལ་བསྐྱལ་བ་དང་། དེ་ནས་ཐང་ཆེན་པོའི་སྟེང་ནས་ཋིམ་ གྷེ་
རེ་ནི་རིམ་གྱིས་ཡལ་བར་གྱུར་བ་ལ་བལྟས་པ་ཡིན། མི་ཁྱད་མཚར་འདིས་ང་ཚོ་ཐོན་
འགྲོ་བ་ལ་སྐར་མ་གཉིས་ཧྲིལ་པོའི་ཇི་ཡུན་ལ་བལྟས་བལྟས་ལ་བསྡད་ནས།ཇི་འདྲ་
བའི་སྡུག་བསྔལ་གྱི་བསམ་བློ་ཞིག་འཁོར་བཞིན་པ་དེ་སུས་ཤེས། དཀོན་མཆོག་གིས་
མཁྱེན་གྱི་རེད། ཁོའི་གཟུགས་པོ་ནི་ཇེ་ཆུང་ནས་ཇེ་ཆུང་ལ་འགྲོ་བཞིན་འདུག ཁོ་
ནི་རང་གི་ལག་པ་ཡ་གཅིག་གྱོན་པ་སྐམ་སའི་ཐག་གདང་ལ་བཞག་སྟེ་དེད་དཔོན་
ཞིག་དང་འདྲ་བར་འགུལ་སྐྱོད་མེད་པར་བསྡད་སོང་། ངས་ང་རང་གཅུས་ལོག་ཅིག་
བརྒྱབ་སྟེ་མཐར་ཅི་ཡང་མི་མཐོང་བའི་བར་དུ་ཋིམ་ གྷེ་རེ་ལ་བལྟས་པ་ཡིན། འོན་
ཀྱང་བར་སྣང་ལ་སྟོང་ཆ་ཇེ་ཆེར་འགྲོ་བཞིན་འདུག བར་སྣང་ནི་ཁན་ས་སི་མངའ་
སྡེ་ལ་གཏད་པའི་ཤར་ཕྱོགས་ཀྱི་མཐོང་སྣང་དེ་རེད། བར་སྣང་དེ་ཨ་ཋ་ལན་ཋིག་རྒྱ་
མཚོའི་ཕྱོགས་སུ་ཡོད་པའི་ངའི་ཁྱིམ་བར་དུ་འཐེན་ཡོད་པ་རེད།
ད་ནི་ང་ཚོས་ང་ཚོའི་ཁྲོག་སྒྲའི་སྣེ་མོ་ལྷོ་ལ་གཏད་ཡོད་ཅིང་། ཁ་ལོ་ར་ཌོའི་རྡོ་
མཁར་རམ་ཁ་སེལ་ རོག་ཅེས་པའི་གྲོང་དེ་ལ་གཏད་ནས་ཕྱིན། ཉི་མ་དམར་པོར་
གྱུར་པ་དང་ནུབ་ཕྱོགས་ན་ཡོད་པའི་བྲག་རི་དེ་རྣམས་ནི་ཟླ་བཅུ་གཅིག་པའི་ནང་
གི་ས་སྲོད་ཀྱི་སྐབས་ལ་ནེའུ་ཡོག་གི་བྷུ་རུག་ལིན་དུ་ཡོད་པའི་ཆང་བཙག་སའི་བཟོ་
གྲྭ་ཞིག་དང་འདྲ། རྒྱང་རིང་ལ་ཡོད་པའི་བྲག་རིའི་གྲིབ་མདོག་སྨུག་པོའི་ཁྲོད་དུ་མི་
ཞིག་གོམ་བགྲོད་བྱས་ནས་འགྲོ་བཞིན་འདུག་མོད། འོན་ཀྱང་ང་ཚོས་མཐོང་མི་ཐུབ།
གཅིག་བྱས་ན་ལོ་ཤས་ཀྱི་གོང་དུ་རིའི་རྩེ་ཞིག་ཏུ་ངས་མི་རྒན་མགོ་དཀར་ཞིག་ཡོད་
པ་ཚོར་བ་དེ་ཡིན་ནམ། མེག་སི་ཁོའི་མངའ་སྡེ་བཟའ་ཁ་ཋེ་ཁ་སི་ནས་ཡིན་པའི་མི་ཆེ་
གེ་མོ། འོན་ཀྱང་ཁོ་ནི་རྒྱུ་མཚན་གཞན་པ་ཅི་ཡང་མེད་ནའང་ང་དང་བར་ཐག་ཇེ་
ཉེར་ཡོང་གི་འདུག དེ་ནས་ཌེན་ཝར་གྲོང་ཁྱེར་ནི་ཚྭ་ཁའི་གྲོང་ཁྱེར་དེ་དང་འདྲ་བར་
ང་ཚོའི་རྒྱབ་ནས་ཡལ་ཞིང་། དེ་ནས་མཆེད་པའི་དུད་སྤྲིན་ནི་རླུང་བུའི་ཁྲོད་དུ་དུམ་
བུར་གས་ཏེ་ང་ཚོའི་མཐོང་སྣང་དེར་ཐིམ་བཞིན་འདུག

ལེའུ་བཞི་པ།

ཟླ་བ་ལྔ་པ་རེད། ཁ་ལོ་ར་ཌོའི་ཕ་ཡུལ་ལྟ་བུའི་ཕྱི་དྲོའི་ཞིང་ཁ་དང་ཆུ་ཡུར། དེ་བཞིན་
གྲིབ་མ་འཁོར་བའི་སྡེ་བ་ཆུང་ཆུང་རྣམས་ཏེ། བུ་ལོ་ཆུང་རྣམས་ཀྱི་ཆུ་རྐྱལ་རྒྱག་སའི་
ས་ཆ་འདི་འདྲ་ནས་ཇི་ལྟར་སི་ཋན་ལ་སོ་བཏབ་པའི་འབུ་དེ་འདྲ་ཞིག་སྐྱེད་སྲིང་བྱས་
པ་རེད། ཁོང་གིས་སྒོ་ཆག་ཤུལ་དེ་ནས་ལག་པ་ཐུར་དུ་བསྣར་ཏེ་སྐྱིད་མདོག་གིས་
ཁ་བརྡ་བྱེད་བཞིན་འགྲོ་བའི་སྐབས་དེར་གློ་བུར་དུ་སྦྲང་མ་ཞིག་ཁོའི་དཔུང་པའི་
སྟེང་དུ་བབས་ཤིང་། དེ་ལ་ཡོད་པའི་སྦྲང་མདུང་རིང་པོ་དེ་ཁོ་ལ་བཙུགས། དེས་ཁོ་
ལ་ངུ་སྐད་ཤོར་དུ་བཅུག འདི་ནི་ཨ་མེ་རི་ཀའི་ཡུལ་གྱི་ཕྱི་དྲོ་ཞིག་ལ་བསླེབས་པ་
རེད། ཁོས་དཔུང་པའི་ངོས་ལ་གཞུས་ཤིང་འཐེན་ཏེ་སྦྲང་མདུང་དེ་ཕྱིར་བཏོན། སྐར་
མ་ཁ་ཤས་ཀྱི་ནང་ཚུད་ལ་ཁོའི་དཔུང་པ་སྐྲངས་ཤིང་ན་ཚ་ལངས། ཌིན་དང་ང་ལ་
མཚོན་ན་དེ་ཅི་ཞིག་ཡིན་པ་ཤེས་དཀའ་བ་འདུག ད་ནི་ངང་སྒུག་བྱས་ཏེ་སྐྲངས་པ་
དེ་ཞི་བར་འགྱུར་མིན་ལ་ལྟ་རྒྱུ་དེ་རེད། འདི་ན་ང་ཚོ་ནི་ཆ་རྒྱུས་མེད་པའི་ལྷོ་ཁའི་
ཡུལ་ལ་འགྲོ་བཞིན་ཡོད་ཅིང་། ཕ་ཡུལ་ཏེ་བྱིས་དུས་ཀྱི་ཕ་ཡུལ་རྙིང་པ་ཉམ་ཐག་དེ་
ནས་མེལ་ལེ་གསུམ་ཙམ་ཡང་ཕྱིན་ཡོད་མེད་ཅིག་རེད། ཁྱད་མཚར་ཅིང་ཚ་བ་འཕར་
བའི་རྒྱུས་མེད་ཀྱི་འབུ་ཞིག་སྙིགས་ལྷད་ཀྱི་གསང་བ་ལས་ཡར་ལངས་ཏེ་ང་ཚོའི་སྙིང་
ལ་འཇིགས་སྣང་བྱིན་སོང་། “དེ་ཅི་ཞིག་རེད།”
“ས་ཕྱོགས་འདི་ན་ཡོད་པའི་སྦྲང་མ་ཞིག་གིས་དེ་ཙམ་དུ་སྐྲང་དུ་འཇུག་པ་ངས་
གཏན་ནས་མ་ཤེས།"
“དམྱལ་བ།" དེས་ང་ཚོའི་འགྲུལ་བཞུད་འདི་ནི་ལྟས་ངན་ཞིག་དང་ཕུང་བྱེད་
ཅིག་ཡིན་པའི་ཚོར་སྣང་སྤྲད། ང་ཚོ་མུ་མཐུད་ནས་སོང་། སི་ཋན་གྱི་དཔུང་པ་དེ་
ཇེ་སྡུག་རེད། ཁོང་ལ་དུག་འགོག་གི་ཁབ་ཅིག་རྒྱག་རྒྱུའི་ཆེད་དུ་ང་ཚོ་སྨན་ཁང་
ཐོག་མ་དེ་རུ་འགོག་དགོས་བྱུང་། ང་ཚོ་ཁ་སེལ་ རོག་གྲོང་ཁྱེར་བརྒལ་ནས་མུན་རུབ་
ཁར་ཁ་ལོ་ར་ཌོ་ སི་ཕི་རིང་སི་གྲོང་ཁྱེར་ལ་འབྱོར་སོང་། རི་བོ་ཕེག་སི་ ཕིག་ཅེས་པའི་
གྲིབ་མ་ཆེན་པོ་ཞིག་ང་ཚོའི་གཡས་ཕྱོགས་སུ་བརྐྱངས་འདུག ང་ཚོ་ཕེ་བྷོ་ལོ་ཞེས་
པའི་གྲོང་ཁྱེར་གྱི་རྒྱ་ལམ་སྟེང་ནས་ཐུར་དུ་བརྒྱུགས། “ངས་ལམ་ཆེན་འདིའི་སྟེང་
ནས་རླངས་འཁོར་འགོག་སྡོད་ཐེངས་སྟོང་ཕྲག་མང་པོ་བྱས་པ་ཡིན།” ཌིན་གྱིས་དེ་
སྐད་ཟེར། “མཚན་མོ་ཞིག་ལ་ཕ་གི་ན་ཡོད་པའི་ལྕགས་སྐུད་ཀྱི་ར་བ་དེ་ག་རང་དུ་
ང་ཡིབ་པ་ཡིན་ལ། གློ་བུར་དུ་རྒྱུ་མཚན་ཅི་ཡང་མེད་པའི་ཐོག་ནས་ང་ལ་འཇིགས་
དངངས་ཤིག་བསླེབས་བྱུང་།”
ང་ཚོས་རང་རང་གི་ངོས་ནས་སྒྲུང་བཤད་རྒྱུ་བྱས་པ་ཡིན། དེ་ཡང་རེས་མོས་
ཀྱིས་བཤད་རྒྱུ་རེད། སི་ཋན་དང་པོ་རེད། “ང་ཚོ་ལམ་ཐག་རིང་པོ་ལ་འགྲོ་དགོས་
ཡོད།” ཌིན་གྱིས་སྔོན་བརྡ་བཏང་། “ཁྱེད་ཀྱིས་ངེས་པར་དུ་བཟོད་བསྲན་ཡོད་ཚད་
ཅིག་བྱས་ཏེ་རང་གི་སེམས་ལ་ཤར་ཐུབ་ཚོད་ཀྱིས་ཞིབ་ཆ་རེ་རེ་བཞིན་བརྗོད་དགོས།
འོན་ཀྱང་ད་དུང་ཡང་བཤད་ནས་ཚར་རྒྱུ་མ་རེད། ལྷོད་ལྷོད་བྱོས། ལྷོད་ལྷོད་བྱོས།”
ཟེར། སི་ཋན་གྱིས་སྒྲུང་བཤད་རྒྱུའི་མགོ་བརྩམས་པའི་སྐབས་དེར་ཁོས་ཁ་བཀག་
ནས། "ཁྱེད་རང་ལྷོད་ལའང་འབབ་དགོས་པ་རེད།" ཟེར། ང་ཚོ་ནག་ཁུང་ནས་
འཕུར་བཞིན་པ་དང་དུས་མཚུངས་སུ་སི་ཋན་ནི་རང་གི་མི་ཚེའི་ལོ་རྒྱུས་ཁྲོད་དུ་
བརྒྱུགས་སོང་། ཁོས་རང་ཉིད་ལ་ཕ་རན་སིའི་རྒྱལ་ཁབ་ཏུ་བྱུང་བའི་ཉམས་མྱོང་
ནས་མགོ་བཙུགས་སོང་མོད། འོན་ཀྱང་ཁོ་ཚུར་འཁོར་བ་ནས་བཟུང་ཇེ་ཆེར་འགྲོ་
བཞིན་པའི་དཀའ་ངལ་དེའི་སྐོར་བཤད་དེ་མཇུག་བསྡུས་སོང་ལ། ཌེན་ཝར་གྲོང་
ཁྱེར་གྱི་བྱིས་དུས་ཀྱི་མགོ་དེ་ནས་སླར་ཡང་བཤད་སོང༌། ཌིན་དང་ཁོང་གཉིས་ཀྱིས་
རྐང་འཁོར་ཞོན་ཏེ་གཡས་གཡོན་དུ་རྒྱུག་སྐབས་ཕན་ཚུན་མཐོང་བའི་གནས་ཚུལ་
བསྡུར། “སྐབས་ཤིག་ལ། ཁྱེད་ཀྱིས་འདི་བརྗེད་ཡོད་པ་ངས་ཤེས། ཨ་ར་ཕ་ཧོ་ཞེས་པའི་
ཞིག་གསོ་ཁང་། དྲན་ནམ། ངས་ཟུར་དེ་ནས་ཁྱེད་ལ་སྤོ་ལོ་གཡུགས། ཁྱེད་ཀྱིས་ཁུ་
ཚུར་གྱིས་སྤོ་ལོ་དེ་ང་ལ་ཚུར་གཡུགས་པ་དང་། སྤོ་ལོ་དེ་གསང་སྤྱོད་དུ་འཛུལ་སོང་།
བརྡ་སྤྲོད་སློབ་པའི་ཉིན་དེ་ཚོ། ད་དྲན་གྱི་འདུག་གམ།" སི་ཋན་ལ་ཚ་བ་རྒྱས་ཤིང་
འཚབ་སྣང་སྐྱེས། ཁོང་གིས་ཌིན་ལ་ཆ་ཚང་བ་བཤད་ན་འདོད། ཌིན་ལ་ཆ་བཞག་
ན་ད་ནི་ཁོ་རང་དཔང་པོ་ཞིག་དང་། མི་རྒན་པ་ཞིག ཁྲིམས་དཔོན་ཞིག ཉན་མཁན་
ཞིག དག་པ་སྟེར་མཁན་ཞིག མགོ་ལྕོག་རྒྱག་མཁན་ཞིག་བཅས་རེད། "ཨོ་རེད། ཨོ་
རེད། མུ་མཐུད་དང་"ཟེར། ང་ཚོས་ཝོལ་སེན་བྷར་ག་ཞེས་པའི་གྲོང་ཁྱེར་བརྒལ་ཞིང་།
དེ་ནས་གློ་བུར་དུ་ཋི་རིན་རིན་ཌ་ཌི་གྲོང་ཚོ་ཡང་བརྒལ། གྲོང་ཚོ་དེའི་ལམ་འོག་གང་
ཞིག་ན་ཆ་ཌི་ ཁིང་ཡང་མེ་ཕུང་ཞིག་གི་མདུན་དུ་ཕལ་ཆེར་མི་རིགས་རིག་པ་བ་ཉུང་
ཤས་ཤིག་དང་ལྷན་དུ་བསྡད་དེ། གནའ་སྔ་མོ་ཇི་བཞིན་ཁོས་ཀྱང་རང་གི་མི་ཚེའི་
གཏམ་རྒྱུད་འཆད་བཞིན་ཡོད་ལ། ང་ཚོ་ནི་དུས་ཚོད་དེ་ག་རང་ལ་རང་གི་སྒྲུང་བཤད་
བཞིན་ལམ་ཆེན་བཅད་ནས་མེག་སི་ཁོ་ལ་འགྲོ་བཞིན་པའི་སྐོར་ཁོའི་རྨི་ལམ་དུའང་
ཤར་གྱི་མེད། ཨོ་ཇི་འདྲའི་སེམས་སྐྱོ་བའི་ཨ་མེ་རི་ཀའི་མཚན་མོ་ཞིག་རེད་ཨང་། དེ་
ནས་ང་ཚོ་ནེའུ་ མེག་སི་ཁོ་མངའ་སྡེའི་ནང་ཡོད་ཅིང་། ང་ཚོ་རབ་ཋོན་གྲོང་ཁྱེར་གྱི་
རྡོ་གོར་མོ་དེ་ཚོ་བརྒལ། དགོང་ཟས་ཀྱི་ཆེད་དུ་བཀག ཧེམ་བྷག་བག་ལེབ་ཟ་འདོད་
ཆེས་ཆེར་སྐྱེས་ཤིང་། བག་ལེབ་དེའི་གྲས་འགའ་ཞིག་ནི་ང་ཚོས་གཤམ་གྱི་ཕ་བོང་
སྟེང་ནས་ཟ་ཆེད་ཤོག་ཁུག་ཏུ་བཏུམས་པ་ཡིན། “ཋེག་ས་སི་མངའ་སྡེའི་སྲིད་ཞེང་
གཉིས་སུ་ཕྱེ་བའི་སྲིད་ཡོད་ཚད་ང་ཚོའི་མདུན་དུ་ལྷགས་ཡོད། སལ།” ཌིན་གྱིས་
དེ་སྐད་ཟེར། "དེ་ཡང་ང་ཚོས་འཕྲེད་དུ་མ་བཅད་གོང་ལ་རེད། ཞེང་ཡང་སྲིད་ཀྱི་རིང་
ཚད་ལྟར་རིང་། ང་ཚོ་སྐར་མ་ཁ་ཤས་ནས་ཋེག་ས་སི་མངའ་སྡེའི་ནང་སླེབ་ཀྱི་རེད་
ལ། སང་ཉིན་གྱི་ད་ཚོད་བར་དུ་དེ་ནས་ཕྱི་ལོགས་ལ་ཐོན་གྱི་མ་རེད། ང་ཚོས་རླངས་
འཁོར་བསྐོར་མཚམས་འཇོག་གི་མ་རེད། དེ་ལ་སོམས་དང་།” ཟེར།
ང་ཚོས་རླངས་འཁོར་བསྐོར་ནས་སོང་། མཚན་མོའི་ཁྲོད་ཀྱི་ཧ་ལས་པའི་ཐང་
ཆེན་པོའི་ངོས་ན་ཋེག་ས་སི་མངའ་སྡེའི་གྲོང་ཐོག་མ་སྟེ། ཌལ་ཧརད་ཡོད་ཅིང་། དེ་ལ་
ནི་ ༡༩༤༧ ལོར་ང་འགྲོ་མྱོང་། མེལ་ལེ་ལྔ་བཅུའི་ཕ་རོལ་ན། གྲོང་དེ་ནི་ས་གཞིའི་ཐང་
ཆེན་ནག་པོ་དེའི་སྟེང་དུ་འོད་ཆེམ་ཆེམ་བྱེད། ཟླ་འོད་འོག་གི་ས་གཞི་ནི་མེ་སི་ཁི་ཋི་
ཞེས་པའི་ལྗོན་པ་དང་ས་རྒོད་ཀྱིས་ཁེངས་འདུག གནམ་སའི་འདྲེས་མཚམས་ན་
ཟླ་བ་ཡོད་ཅིང་། དེའི་ཉ་ཇེ་གང་རེད། ཞོགས་པའི་སྐར་མས་འགྲན་ཡ་བཙུགས་པ་
དང་ང་ཚོའི་སྒེའུ་ཁུང་དུ་ཟིལ་བ་རྣམས་འཐོར་མགོ་བརྩམས་པའི་བར་དུ་ཟླ་བ་མོ་
ནི་ཇེ་ཆེ་དང་བཙའ་མདོག་ཅན་དུ་གྱུར། ཟླ་བ་མོ་ནི་ལྷོད་འཇམ་དང་བཅས་འཁོར་
ནས་འགྲོ། ང་ཚོ་ད་དུང་རྒྱུག་བཞིན་ཡོད། ཌལ་ཧརད་གྲོང་ཞེས་པའི་ཁང་ཆུང་སྒམ་
འདྲ་འདྲའི་གྲོང་སྟོང་པ་དེའི་རྗེས་ལ། ང་ཚོ་ཨ་མ་རི་ལོ་གྲོང་ཁྱེར་ལ་གཏད་ནས་རྒྱུག་
ཅིང་། ཞོགས་པའི་སྐབས་སུ་ས་དེ་ལ་འབྱོར། མངའ་སྡེ་དེའི་ཡུ་བ་ལྟ་བུའི་ས་ཁུལ་
འདིའི་རླུང་བུའི་ཁྲོད་ཀྱི་རྩྭ་ཕོན་རྣམས་ནི་ལོ་ཁ་ཤས་ཀྱི་སྔོན་ལ་ཨ་རིའི་གཡག་རྒོད་
བྷ་ཧྥ་ལོ་རས་གུར་ཞེས་འབོད་པའི་གུར་རྣམས་ཀྱི་མཐའ་རུ་ཡོམ་ཡོམ་དུ་གཡོ་བར
བྱེད་མོད། ད་ཆ་ནི་ས་ཆ་འདི་ལ་སྣུམ་ལྡུག་ས་ཚིགས་འགའ་རེ་ཡོད་ཅིང་། ༡༩༥༠
ལོའི་གླུ་གཞས་འཕྲུལ་འཁོར་གྱི་སྒམ་ལ་ཚོན་ཁྲ་ཡོད་པའི་སྣ་རྩེ་ཆེས་རིང་པོ་ཅན་
དང་། སྐར་མ་བཅུ་ལྡུག་སའི་ཁ། ཡིད་མུག་པའི་གླུ་དབྱངས་དང་བཅས་པ་འདུག ཨ་
མ་རི་ལོ་གྲོང་ཁྱེར་ནས་ཆིལ་དི་རེ་སི་གྲོང་ཁྱེར་བར་དུ་ཌིན་དང་ངེད་གཉིས་ཀྱིས་ང་
ཚོས་བཀླགས་པའི་དེབ་རྣམས་ཀྱི་སྙིང་དོན་རྣམས་སི་ཋན་ལ་བརྫངས། སི་ཋན་གྱིས་
ཤེས་འདོད་དང་བཅས་དེ་དག་དགོས་ཞེས་བཤད་པ་རེད། ཆིལ་དི་རེ་སི་གྲོང་ཁྱེར་
དུ་ཉི་འོད་ཚ་བའི་ཁྲོད་ང་ཚོ་ཐད་ཀར་ལྷོ་རུ་ཁ་བསྒྱུར་ཏེ་ལམ་ཆུང་ཞིག་གི་སྟེང་དུ་
བབས་ཤིང་། ཧ་ལས་པའི་ས་རྒོད་འཕྲེད་དུ་བཅད་དེ། ཋེག་ས་སི་མངའ་སྡེའི་གྲོང་སྡེ་
ཕ་ཌུ་ཁ་དང༌། གྷུ་ཐ་རི། ཨ་བྷི་ལེན་བཅས་ལ་བསྐྱོད། ད་ནི་ཌིན་གཉིད་དགོས་ཤིང་།
ང་དང་སི་ཋན་གཉིས་མདུན་དུ་བསྡད་དེ་རླངས་འཁོར་བསྐོར། རླངས་འཁོར་རྙིང་
གོག་འདིས་ནི་འབར་བཞིན་འཕར་བཞིན་མདུན་ཕྱོགས་སུ་ངལ་བས་བགྲོད། སྐྱ་
མདོག་གི་བར་སྣང་ལས་ཟེགས་མ་འཐོར་བའི་རླུང་གི་སྤྲིན་ཚོགས་ཆེན་པོ་དེ་ང་ཚོའི་
ཕྱོགས་སུ་མཆེད། སི་ཋན་གྱིས་ཕ་རན་སིའི་མན་ཋོན་ས་གནས་དང་ཐག་ཉེ་བའི་མཚོ་
ཁའི་ས་ཆ་དེ་ཚོ་སྟེ། རྩིག་པ་དཀར་པོའི་ཁྲོད་དུ་གདོང་སྨུག་པོའི་མི་རྣམས་བགྲོད་ས་
དེ་ཚོ་དང་། ཁ་སར་མེར་གྲོང་སྡེ། མོན་ཋི་ ཁར་ལོ་གྲོང་སྡེའི་སྐོར་གྱི་སྒྲུང་རྣམས་
མཚམས་མ་ཆད་པར་བཤད་དེ་བསྡད་སོང༌།
ཋེག་ས་སི་མངའ་སྡེ་ནི་ཁས་ལེན་མ་བྱས་ཐབས་མེད་ཅིག་རེད། དེ་ཡང་། ང་ཚོ་
ཨ་བྷི་ལེན་གྲོང་དུ་ག་ལེར་འཛུལ་ཞིང་གྲོང་དེ་ལ་ལྟ་ཕྱིར་ཚང་མ་གཉིད་ལས་སད།
“གྲོང་ཁྱེར་ལས་མེལ་ལེ་སྟོང་ཕྲག་ལྷག་ཡོད་པའི་གྲོང་འདིའི་ནང་སྡོད་ཀྱི་ཡོད་
པའི་འཆར་སྣང་ཞིག་སྒོམས་དང་། ཨོ་ཧོ། ཨོ་ཧོ། ཕ་གི་ཟོང་འདྲེན་རླངས་འཁོར་གྱི་
འཁྲིས་དེ་རུ་བསྡད་ཡོད་ན། གྲོང་པ་རྙིང་པ་ཨ་བྷི་ལེན་ཞེས་པ་འདི་ནས་ཕྱུགས་ཟོག་
དབོར་འདྲེན་བྱེད་ཅིང་། གསང་བའི་ཉེན་རྟོག་པ་ཚོར་མེ་མདའ་བརྒྱབ་ནས་གསོད་
ཅིང་། ཨ་རག་ཐབས་ཆག་འཐུང་བར་བྱེད། ཕ་གིར་ལྟོས་ཡ།" ཌིན་གྱིས་སྒེའུ་ཁུང་
ནས་སྐེ་བསྲིངས་ཏེ་གློག་བརྙན་འཁྲབ་མཁན་ཌ་བྷོལ་ཡུ་ སི་ ཧྥིལད་སི་དང་འདྲ་
བར་ཁ་ཀྱོག་ཀྱོག་བྱས་ཏེ་སྐད་བརྒྱབ་སོང་། ཁོས་ཋེག་ས་སིའམ་ཡང་ན་དེ་མིན་གྱི་
ས་ཆ་གང་ཡིན་ཡང་ཁ་ཡ་མི་བྱེད། གདོང་དམར་པོར་གྱུར་པའི་ཋེག་ས་སིའི་མི་དེ་
ཚོས་ཡ་བྱས་མ་སོང་ལ། འབར་བཞིན་པའི་ལམ་ཟུར་ནས་བྲེལ་འཚུབ་ཀྱིས་ཕྱིན་
སོང་། ང་ཚོ་གྲོང་དེའི་ལྷོ་ཕྱོགས་ཀྱི་ལམ་ཆེན་སྟེང་དུ་ཞོགས་ཇའི་ཆེད་དུ་བཀག་པ་
ཡིན། ང་ཚོ་སླར་ཡང་ལམ་དུ་ཞུགས་ཏེ་ཋེག་ས་སི་མངའ་སྡེའི་དཀྱིལ་སྙིང་ལྟ་བུའི་
ཁོ་ལི་མན་གྲོང་དང་། བྷི་རེ་ཌི་གྲོང་ལ་གཏད་ནས་ཕྱིན་སྐབས་ས་རུབ་རྒྱུ་ནི་མེལ་ལེ་
ས་ཡ་མང་པོའི་ཕ་རོལ་ཏུ་ཡོད་པ་ལྟར་སྣང་ལ། འདིར་ཡོད་པ་ནི། རྩྭ་ཕུང་སྐྱེས་པའི་
ས་རྒོད་ཁྲོད་དུ་ཆུ་དཀོན་པའི་ཆུ་ཕྲན་ཞིག་གི་ཉེ་འགྲམ་དེར་མཚམས་རེར་ཁང་པ་རེ་
མཐོང་རྒྱུ་ཡོད་ཅིང་། ལམ་ཁ་གོལ་ཚེ་མེལ་ལེ་ལྔ་བཅུ་ལྷག་གིས་བསྐོར་དགོས་སའི་
ལམ་ཁ་དང་། རྫོགས་མཐའ་མེད་པའི་ཚ་བ་བཅས་འདུག “ས་ཕག་ཅན་གྱི་མེག་སི་
ཁོ་ནི་ལམ་ཐག་ཧ་ཅང་རིང་།" ཌིན་ནི་རྒྱབ་ཀྱི་རྐུབ་སྟེགས་སུ་བསྡད་དེ་གཉིད་མ་
སད་ཀྱིས་བཤད། "དེས་ན། ལྕམ་ཆུང་རླངས་འཁོར་འདི་མུ་མཐུད་བརྒྱུག་ཆུགས་ཡ།
ཕོ་གསར་ཚོ། ས་སྲོད་ལ་སླེབས་སྐབས་ང་ཚོས་མེག་སི་ཁོའི་བུ་མོ་ཚོ་ལ་འོ་བསྐྱལ་
གྱི་ཡོད་ཀྱི་རེད། ཅིའི་ཕྱིར་ཞེ་ན། ཁྱེད་ཀྱིས་ལྕམ་ཆུང་རླངས་འཁོར་འདི་ལ་ཁ་བརྡ་
བྱེད་ཤེས་པ་དང་། མོ་དང་ལྷན་དུ་འགྲོགས་ཤེས་ཚེ། རླངས་འཁོར་ཧྥོརད་རྟགས་ཅན་
འདི་རྒྱུག་ཐུབ་ཡ། དེ་ལས་གཞན་ནི་རླངས་འཁོར་འདིའི་རྒྱབ་ངོས་དེ་ཚོ་མར་ཟགས་
གྲབས་འདུག་མོད་ཀྱང་། ང་ཚོ་ཕ་གིར་མ་འབྱོར་བར་དུ་དེའི་སྐོར་ལ་སེམས་ཁྲལ་མ་
བྱེད།” ཁོ་སླར་ཡང་གཉིད་དུ་ཡུར།
ངས་རླངས་འཁོར་གྱི་ཁ་ལོ་བླངས་ཏེ་ཧྥེ་རེ་ཌེར་རིག་སི་བྷར་ག་གྲོང་ཁྱེར་ཕྱོགས་
ལ་བརྒྱུགས། འདི་ནས་སླར་ཡང་ངས་རང་ཉིད་ཀྱི་ས་ཁྲ་རྙིང་པ་དེར་སྣོན་རྟགས་
རྒྱག་གི་ཡོད། འདི་ནི་ ༡༩༤༩ ལོའི་ཞོགས་པ་ཞིག་ལ་ངས་མེ་རི་ལུ་ཡི་ལག་པ་ནས་
བཟུང་སྟེ་ཕྱིན་པའི་ས་ཆ་དེ་ག་རང་རེད། མེ་རི་ལུ་གང་དུ་ཡོད་དམ། "བུས་ཡ།" ཌིན་
གྱིས་རྨི་ལམ་གྱི་ནང་ནས་དེ་སྐད་ཟེར། ངའི་ཚོད་དཔག་ལ་ཁོང་གིས་ཧྥི་རི་སི་ཁོ་
གྲོང་ཁྱེར་གྱི་ཇེ་ཛི་རོལ་དབྱངས་དང་། ཡང་ན་མེག་སི་ཁོའི་ཞབས་བྲོ་མམ་བྷོའི་
སྐོར་གྱི་གཉིད་ལམ་གཏོང་གི་ཡོད་ཀྱི་རེད། སི་ཋན་གྱིས་ཅིག་བཤད་བཤད་ལ་
སྡོད་ཀྱིན་འདུག ཌིན་གྱིས་སྔ་ནུབ་དེར་ཁོང་ལ་བསུན་གཙེར་བྱས་པ་རེད་ལ། ད་ནི་
ཁོས་གཏན་ནས་མཚམས་འཇོག་ས་མ་རེད། ད་ཆ་ཁོ་ནི་དབྱིན་ཡུལ་དུ་ཡོད་ཅིང་།
རྒྱལ་ས་ལོན་ཌོན་ནས་གྲོང་ཁྱེར་ལེ་ཝར་ཕུལ་ཞེས་པ་ལ་འགྲོ་བའི་དབྱིན་ཡུལ་གྱི་
ལམ་ཆེན་དེ་ཚོའི་ཐོག་ནས་རླངས་འཁོར་སྒུག་བསྐྱོད་བྱེད་ཚུལ་དང་འབྲེལ་ནས་
བཤད་ཅིང༌། དེ་དང་མཉམ་དུ་ཁོ་ནི་སྐྲ་རིང་ལ་དོར་མ་རལ་པོ་གོན་ཡོད། ཁྱད་མཚར་
བའི་དབྱིན་ཡུལ་གྱི་ཁ་ལོ་པ་ཚོས་ཡུ་རོབ་ཀྱི་བར་སྣང་སྟོང་པའི་མུན་ནག་གི་ཁྲོད་དུ་
རླངས་འཁོར་ལ་སྡོད་བཅུག་པའི་སྐོར་བཤད། ཋེག་ས་སི་མངའ་སྡེའི་བྱང་རླུང་རློན་
པ་བསྟུད་མར་གཡུགས་པའི་རྐྱེན་གྱིས་ང་ཚོ་ཚང་མའི་མིག་དམར་པོར་གྱུར་ཡོད། ང་
ཚོ་ཚང་མའི་གྲོད་པའི་ནང་དུ་རྡོ་རེ་ཡོད་ལ། ང་ཚོས་ང་ཚོ་སླེབས་ལ་ཉེ་བ་ཤེས་ཀྱི་
ཡོད། རླངས་འཁོར་གྱིས་འདར་འདར་གྱིས་རྩོལ་བ་བྱས་ཏེ་མེལ་ལེ་བཞི་བཅུའི་རྒྱུག་
ཚད་ཐོག་འགྲོ་བཞིན་ཡོད། ཧྥེ་རེ་ཌེར་རིག་སི་བྷར་ག་གྲོང་ཁྱེར་ནས་ང་ཚོ་ཡངས་
པའི་ནུབ་ཕྱོགས་ཀྱི་ཐང་ཆེན་དུ་མར་འབབ་མགོ་བརྩམས། འབུ་མེ་ལྕེབ་རྣམས་ནི་
ང་ཚོའི་མདུན་ཤེལ་གྱི་ངོས་ལ་བརྡབས་མགོ་བརྩམས། "ཕོ་གསར་ཚོ། ད་ནི་ང་ཚོ་
ཚ་བའི་ཡུལ་ལ་འབབ་ཀྱི་ཡོད་པ་རེད། བྱེ་ཐང་གི་ཙི་གུ་དང་། ཊེ་ཁི་ལ་ཆང་། ཋེག་ས་
སི་མངའ་སྡེའི་ལྷོ་ཕྱོགས་ངོས་སུ་འདི་ཙམ་ཞིག་ལ་འབྱོར་བ་དང་པོ་ཡིན།"
མཚར་སྣང་དང་བཅས་བཤད། “དམྱལ་བ། ཨོ། འདི་ནི་ངའི་རྒད་པོ་དགུན་གྱི་སྐབས་
ལ་ཡོང་ས་དེ་རེད། སྤྲང་རྒན་གཡོ་ཅན།”
ཌིན་གྱིས་
གློ་བུར་དུ་ང་ཚོ་ནི་མེལ་ལེ་ལྔ་ཡི་རྒྱང་ཐག་ཡོད་པའི་རི་བོ་ཞིག་གི་འདབས་སུ་
གོ་ལའི་ཚ་ཡུལ་གྱི་ཚ་བའི་ནང་དུ་འཛུལ་ཚར་འདུག་ལ། མདུན་ཕྱོགས་ནས་ང་
ཚོས་སན་ ཨན་ཋོ་ནིའུ་གྲོང་ཁྱེར་གྱི་གློག་འོད་མཐོང་། ངོ་མ་བཤད་ན་ས་ཆ་འདི་
དག་ཚང་མ་སྔོན་མ་མེག་སི་ཁོའི་ཁོངས་གཏོགས་ཡིན་པ་དེའི་ཚོར་བ་ཞིག་སླེབས་
ཡོང་གི་འདུག ལམ་འགྲམ་གྱི་ཁང་པ་རྣམས་ནི་མི་འདྲ་བ་ཞིག་རེད་ལ། སྣུམ་ལྡུག་
ས་ཚིགས་རྣམས་ལ་ནི་གློག་བཞུ་ཉུང་ཞིང་རྙིང་གོག་རེད། ཌིན་གྱིས་དགའ་སྤྲོ་དང་
བཅས་རླངས་འཁོར་ཁ་ལོ་འཇུས་ཏེ་ང་ཚོ་སན་ ཨན་ཋོ་ནིའུ་གྲོང་ཁྱེར་ལ་ཕྱིན་པ་
ཡིན། ང་ཚོ་ནི་ལྷོ་ཡུལ་གྱི་མེག་སི་ཁོའི་སྤྱིལ་ཁང་རྙིང་གོག་རྣམས་ལ་འོག་ཁང་མེད་
ཅིང་། སྒོ་འགྲམ་དུ་འཁྱོམ་འགུལ་རྐུབ་སྟེགས་རྙིང་གོག་ཅན་བཞག་ཡོད་སའི་གྲོང་
སྟོང་སེང་བ་ཞིག་ནས་ནང་དུ་འཛུལ། ང་ཚོས་སྣུམ་ལྡུག་ས་ཚིགས་རྩུབ་པོ་ཞིག་ཏུ་
ལྟོ་འཚོལ་དུ་ཕྱིན་པ་ཡིན། ཁང་ཀླད་ཀྱི་ངོས་ནས་དཔྱངས་པའི་གློག་བཞུའི་ཤེལ་
ཏོག་ཚ་བོ་ལ་གྲོང་གསེབ་ཀྱི་དབྱར་ཁའི་འབུ་རིགས་བཏབ་ནས་ནག་པོར་གྱུར་པ་
དེ་དག་གི་འོག་ཏུ་མེག་སི་ཁོའི་མི་རྣམས་ནི་ལངས་ཏེ་གཡས་འཁོར་གཡོན་འཁོར་
བྱེད་བཞིན། ཆུ་འཁྱག་གི་སྒམ་ལ་མར་བསྙབས་ནས་སྦི་རག་གི་ཤེལ་དམ་བླངས་
ཏེ། ཚོང་ཁང་བདག་པོ་ལ་སྒོར་མོ་གཡུག་བཞིན་བསྡད་འདུག ཁྱིམ་ཚང་དང་ཁྱིམ་
ཚང་བྱས་ཏེ་དེ་ལྟར་འཁོར་ནས་སྡོད་ཀྱི་འདུག གཡས་གཡོན་ཚང་མ་ལ་སྤྱིལ་ཁང་
དང་། ཡལ་ག་ཐུར་དུ་དཔྱངས་པའི་ཤིང་སྡོང་རིགས་འདུག་ལ། ཤིང་སི་ན་མོན་ནམ་
ཤིང་ཚ་ཞེས་པའི་དྲི་མ་མངར་མོ་ཞིག་ཁྱབ་འདུག མེག་སི་ཁོ་པའི་བུ་མོ་ལོ་ཆུང་སྨྱོ་
འཚུབ་བེ་བ་རྣམས་བུ་རྣམས་ལ་འགྲོགས་ནས་བསླེབས་བྱུང་། “ཧོ་ཧོ།" ཌིན་གྱིས་སྐད་
བརྒྱབ། “སི། མ་ཉ་ན། [ཨོ་རེད། རྗེས་མ]” ཟེར། ཕྱོགས་གང་ས་ནས་རོལ་དབྱངས་ཀྱི་
སྒྲ་མཆེད་ཡོང་ལ། རོལ་དབྱངས་སྣ་ཚོགས་པ་རེད། སི་ཋན་དང་ངེད་གཉིས་ཀྱིས་སྦི་
རག་ཤེལ་དམ་འགའ་འཐུངས་ཏེ་བཟི་བར་གྱུར། ང་ཚོ་ནི་ཕལ་ཆེར་ཨ་མེ་རི་ཀའི་
ཕྱི་རོལ་ཏུ་སླེབས་ལ་ཁད་བྱེད་མོད་འོན་ཀྱང་ད་དུང་ཡང་ཨ་མེ་རི་ཀའི་ནང་དུ་ཏན་
ཏན་ཡོད་ལ། དེ་ཡང་ཧ་ཅང་རྒོད་ཤོས་ཡིན་པའི་དཀྱིལ་དེ་ན་ཡོད། རླངས་འཁོར་
འདྲུད་ཤུགས་འཕར་མ་བསྒར་བ་རྣམས་འཕུར་ཏེ་ཕྱིན་སོང་། ཨ་ཧ་ཧ། སན་ ཨན་
ཁཱོ་ནིའུ་གྲོང་ཁྱེར་ཡ།
“ད་ཁོ་རེ། ང་ལ་ཉོན་དང་། ང་ཚོ་སན་ ཨན་ཋོ་ནིའུ་གྲོང་ཁྱེར་དུ་ཆུ་ཚོད་ཁ་ཤས་
ལ་འཁོར་ནས་འདུག ང་ཚོ་ཕྱིན་ནས་སི་ཋན་གྱི་དཔུང་པ་ལ་སྨན་ཁང་ཞིག་འཚོལ།
དེ་ནས་ཁྱེད་དང་ང་། སལ་བཅས་གཡས་གཡོན་དུ་འཁྱམས་ནས་སྲང་ལམ་དེ་ཚོར་
ལྟད་མོ་ལྟ། ལམ་ཁའི་ཕར་ཕྱོགས་ཀྱི་ཁང་པ་དེ་ཚོ་ལ་ལྟ། ཁྱེད་ཀྱིས་ཐད་ཀར་ཁང་
པའི་ནང་གི་མདུན་ཁང་དང་། བུ་མོ་མཛེས་མ་དེ་ཚོས་‘བརྩེ་དུང་ངོ་མ་'ཞེས་པའི་
དུས་དེབ་བཟུང་ནས་ཉལ་བསྡད་ཡོད་པ་མཐོང་གི་རེད། ཨོ་ཧོ། ཤོག་ཡ། ད་འགྲོ།"
ང་ཚོས་སྨན་ཁང་གང་དུ་ཡོད་མེད་འདྲི་ཞོར་ཁ་ཕྱོགས་མེད་པར་རླངས་འཁོར་
བསྐོར་ནས་ཏོག་ཙམ་བསྡད་པ་ཡིན། གྲོང་ཁྱེར་དཀྱིལ་ལ་ཉེ་བའི་སྐབས་སུ་བརྗིད་ཆེ་
བ་དང་ཨ་མེ་རི་ཀའི་ས་ཆ་ཡིན་བཟོ་དོད་པོ་འདུག དེ་ཡང་མཐོ་ཚད་འབྲིང་ཙམ་
དུ་ཡོད་པའི་ཁང་བརྩེགས་དང་། གློག་འོད་ཁྲ་ཆིལ་ལེར་བྱེད་པ། རྒྱལ་ཡོངས་རང་
བཞིན་གྱི་སྨན་ཚོང་ཁང་སོགས་འདུག འོན་ཀྱང་འགྲུལ་བཞུད་དོ་དམ་གྱི་ཁྲིམས་
ཡིག་མེད་པ་ཇི་བཞིན་གྲོང་ཁྱེར་ཟུར་གྱི་མུན་ནག་ཁྲོད་ནས་རླངས་འཁོར་རྣམས་
རྡབ་བཞིན་འདུག ང་ཚོས་རླངས་འཁོར་དེ་སྨན་ཁང་ཞིག་གི་སྒོ་འགྲམ་དུ་བཀག་
ཅིང་། ང་དང་སི་ཋན་གཉིས་ནང་དུ་སོང་ནས་ཚོད་ལྟའི་སྦྱོང་བརྡར་སྨན་པ་ཞིག་ལ་
ཐུག་པའི་སྐབས་དེར་ཌིན་ཤུལ་དུ་བསྡད་ནས་གྱོན་པ་བརྗེས་སོང་། སྨན་ཁང་གི་འདུ་
འཛོམས་ལྟེ་གནས་དེ་ནི་མེག་སི་ཁོའི་བུད་མེད་ཀྱིས་ཁེངས་འདུག དེ་ཚོའི་ཁ་ཤས་ནི་
སྦྲུམ་མ་རེད། ཁ་ཤས་ནི་ནད་པ་རེད། ཡང་ན་རང་གི་བྱིས་པ་ཆུང་ཆུང་ནད་པ་དེ་ཚོ་
ཁྲིད་ཡོང་འདུག དེ་ནི་ཡིད་སྐྱོ་བ་ཞིག་རེད། ངས་ཋེར་རེ་ལས་ངན་མ་དེ་དྲན་བྱུང་ལ།
མོས་ད་ལྟ་ཅི་ཞིག་བྱེད་ཀྱིན་ཡོད་མེད་སྐོར་ལ་བསམ་བློ་བཏང་བ་ཡིན། སི་ཋན་ནི་
སྦྱོང་བརྡར་སྨན་པ་དེ་ཡོང་ཡོང་བར་དུ་ཆུ་ཚོད་གཅིག་ཧྲིལ་པོར་སྒུག་དགོས་འཁེལ་
སོང་། སྨན་པ་དེས་ཁོང་གི་དཔུང་པ་སྐྲངས་ཡོད་པ་དེ་ལ་བལྟས་སོང་། ཁོའི་རྨ་དེ་ལ་
མིང་ཞིག་འདུག་ཀྱང་ང་ཚོ་སུས་ཀྱང་མིང་དེའི་སྒྲ་འདོན་པའི་རྩོལ་བ་བྱས་མེད། ཁོང་
ཚོས་ཁོ་ལ་འགོག་སྨན་གྱི་ཁབ་ཅིག་བརྒྱབ་སོང་།
བར་འདིར་ཌིན་དང་ངེད་གཉིས་ནི་སན་ ཨན་ཋོ་ནིའུ་གྲོང་ཁྱེར་གྱི་མེག་སི་ཁོ་
ཡི་མི་སྡོད་སའི་སྲང་ལམ་ཉུལ་དུ་ཕྱིན་པ་ཡིན། སྲང་ལམ་དེ་ལ་ནི་དྲི་ངད་ལྡང་ཞིང་
མཁའ་རླུང་འཇམ། ངས་ཤེས་པའི་ཁྲོད་ནས་རླུང་འཇམ་ཤོས་དེ་རེད། ད་དུང་མུན་
ནག་དང་ལྐོག་གྱུར། ཟིར་སྒྲ་ཅན་དེ་འདྲ་ཞིག་རེད། ཟ་ཟིའི་སྒྲ་སྒྲོག་པའི་མུན་ནག་
གི་ཁྲོད་ནས་གློ་བུར་དུ་མགོ་རས་དཀར་པོ་གྱོན་པའི་བུ་མོ་འགའ་ཞིག་མངོན་བྱུང་།
ཌིན་ནི་འཇབ་ནས་ཁོ་ཚོའི་རྗེས་དེད་ཅིང་སྐད་ཆ་ཚིག་གཅིག་མ་བཤད། “ཨ་མ་མ།
འདི་ལ་ནི་ཅི་གང་ཡང་བྱེད་ཕོད་པ་མི་འདུག ཧ་ལས་པ་རེད།" ཁོས་ཤུབ་བཤད་
བྱས། “ད་ནི་འཇབ་ནས་འགྲོ་ལ། ཚང་མ་ལ་ལྟ་བར་བྱེད། ལྟོས་དང་། ལྟོས་དང་།
སན་ ཨན་ཋོ་ནིའུ་གྲོང་ཁྱེར་གྱི་པོལ་སྤོ་ལོའི་སྤྱིལ་ཁང་འཇིགས་པོ་ཞིག”ཟེར། ང་ཚོ་
ཕྱིན་པ་ཡིན། བུ་བཅུ་སྐོར་ཞིག་ཅོག་ཙེ་གསུམ་གྱི་སྟེང་ནས་པོལ་སྤོ་ལོ་རྩེ་བཞིན་
འདུག་ལ། ཚང་མ་མེག་སི་ཁོའི་མི་རེད། ཌིན་དང་ངེད་ཀྱིས་ཁུ་ནག་གི་བཏུང་བ་
ཉོས་ཤིང་། རོལ་དབྱངས་གཏོང་སྒམ་གྱི་ནང་དུ་སྐར་མ་བླུགས་ནས་[མི་ནག་སྐྱོ་གླུ་
བ་]ཝི་ཡོན་ནི་བྷུ་ལུ་སི་ ཧ་རེ་སི་དང་། ལ་ཡོན་ནེལ་ཧམ་ཋོན། ལག་ཁི་ མི་ལིན་ཌེར་
བཅས་ལ་མཉན་ནས་མཆོང་ལྡིང་བྱས་པ་ཡིན། སྐབས་དེ་དུས་ཌིན་གྱིས་ང་ལ་གཟབ་
གཟབ་བྱོས་ཞེས་བཤད་བྱུང་།
“རོལ་ཅིག ད་ནི། ཁྱེད་ཀྱི་མིག་ཟུར་ནས་རོལ་ཅིག ང་ཚོས་ཝེ་ནོ་ནེས་རང་གི་
ཆུང་མ་ཡི་ལྡེ་ཁུའི་སྐོར་ནས་རོལ་དབྱངས་གཏོང་བ་ཉན་བཞིན། ད་དུང་ཁྱེད་ཀྱིས་
བཤད་པ་བཞིན་གྱི་ཆེས་འཇམ་ཤོས་ཀྱི་རླུང་དེའི་དྲི་མ་སྣོམ་བཞིན། བྱིས་པ་དེ་ལ་
ལྟོས་དང་། ཅོག་ཙེ་དེ་ན་པོལ་སྤོ་ལོ་ལ་བཞུ་བཞིན་པའི་བུ་ཞ་བོ་དེ། ཟ་ཁང་འདིའི་
འཕྱ་སྨོད་ཀྱི་ཡུལ་དུ་གྱུར་བ་དེ། ལྟོས་དང་། ཁོང་ནི་མི་ཚེ་ཧྲིལ་པོའི་རིང་འཕྱ་སྨོད་
བྱ་ཡུལ་དུ་གྱུར་བ་རེད། མི་གཞན་པ་རྣམས་ལ་ནི་སྙིང་རྗེ་ཟེར་བ་ཞིག་ཡོད་པ་མ་རེད།
འོན་ཀྱང་ཁོང་ཚོ་ཁོ་ལ་དགའ་བ་རེད།”
བུ་ཞ་བོ་དེ་ནི་གཟུགས་པོ་འཆོལ་བའི་མིའུ་ཐུང་ཞིག་ཡིན་པ་གང་ཞིག་ལ། ཆེས་
ཆེ་བ་སྟེ་ཧ་ཅང་ཐལ་ཆེ་བའི་ངོ་གདོང་སྙིང་རྗེ་པོ་ཞིག་དང་ཧ་ཅང་ཆེ་བའི་མིག་
འབྲས་གཉིས་ལ་གཤེར་ཁུ་དང་བཅས་པའི་འོད་ཆེམ་ཆེམ་བྱེད། “ཁྱེད་ཀྱིས་མཐོང་
མ་སོང་ངམ། སལ། འཛམ་གླིང་གང་ས་ན་ལོ་རྒྱུས་གཅིག་པ་ཡིན་པའི་སན་ ཨན་ཋོ་
ནིའུ་གྲོང་ཁྱེར་གྱི་མེག་སི་ཁོའི་ཁྲོམ་ སི་ནར་ཁ་ཞིག་འདུག ཁོང་ཚོས་ཁོའི་རྐུབ་ལ་
སྤོ་ལོའི་དབྱུག་པས་གཞུ་ཡི་ཡོད་དམ། ཧ་ཧ་ཧ། ཁོ་ཚོའི་གད་མོ་ལ་ཉོན་དང་། ཁྱེད་
ཀྱིས་ལྟོས་དང་། ཁོས་རྩེད་མོ་འདི་ལ་རྒྱལ་འདོད་བྱེད་ལ། ཁོས་རྒྱན་བཞི་བཙུགས་
འདུག ལྟོས་ཨ། ལྟོས་ཨ།” ང་ཚོས་བལྟས་ནས་སྡོད་སྐབས་ལྷ་འདྲ་བའི་མིའུ་ཐུང་ན་
གཞོན་དེས་རྩིག་ངོས་ལ་བརྡབས་འཕེན་གྱིས་གཞུས་སོང་། སྤོ་ལོ་འཛུལ་མ་སོང་། མི་
གཞན་ཚང་མས་ཀུ་ཅོར་བརྒྱབ་སོང་། "ཨོ་ཁོ་རེ།" ཌིན་གྱིས་དེ་ལྟར་བཤད། "ད་ལྟོས་
ཨ།” ཁོ་ཚོས་བྱིས་པ་ཆུང་ཆུང་དེའི་མཇིང་པ་ནས་བཟུང་སྟེ་རྩེད་མོའི་ཚུལ་དུ་གཡས་
གཡོན་དུ་གཡུག ཁོས་སྐད་ངན་ཅིག་བརྒྱབ་སོང་། ཁོ་མཚན་མོའི་ཁྲོད་དུ་གོམ་པ་
བརྒྱབ་ནས་ཕྱིན་སོང༌། འོན་ཀྱང་བརྗིད་ཅིང་ཡིད་དུ་འོང་བའི་ཕྱིར་བལྟས་ཤིག་བྱས་
ཏེ་ཕྱིན་སོང་། “ཨོ་ཁོ་རེ། ངས་བྱིས་པ་ཆུང་ཆུང་སྙིང་རྗེ་བོ་དེ་ངོ་ཤེས་ན་འདོད། ཁོས་ཅི་
ཞིག་བསམ་གྱི་ཡོད་པ་དང་། ཁོ་ལ་བུ་མོ་གང་འདྲ་ཞིག་ཡོད་པ་ཤེས་ན་འདོད། ཨོ་ཁོ་
རེ། ང་ནི་མཁའ་རླུང་འདིའི་ནང་དུ་བཟི་འདུག" ཟེར། ང་ཚོ་ཕྱི་ལོགས་སུ་འཁྱམས་
ཤིང་། མུན་པ་རུབ་ཅིང་ལྐོག་གྱུར་ཡིན་པའི་ཁང་ཤར་འགའ་ཞིག་ལ་མྱུལ་བ་ཡིན།
སྔོ་ལྗང་གི་རྩྭ་ཕུང་རྣམས་ཀྱི་རྒྱབ་ཏུ་ཧ་ལམ་ནགས་ཚལ་ཞིག་དང་མཚུངས་པའི་ར་
སྐོར་དང་བཅས་ཁང་པ་གྲངས་མེད་པ་ཞིག་ཡིབ་འདུག་ལ། ང་ཚོས་མདུན་ཁང་གི་
ནང་དུ་ཡོད་པའི་བུ་མོ་རྣམས་དང་། དེ་བཞིན་ཁང་པའི་སྒོ་མཆོར་དུ་ཡོད་པའི་བུ་
མོ། རྩྭ་ཕུང་གི་ཁྲོད་དུ་བུ་དང་ལྷན་དུ་ཡོད་པའི་བུ་མོ་སོགས་འཁྱུག་ཙམ་མཐོང་བྱུང་།
“ངས་སན་ ཨན་ཋོ་ནིའུ་གྲོང་ཁྱེར་འདི་ཙམ་གྱིས་རྩུབ་པ་དེ་གཏན་ནས་ཤེས་མ་སོང་
ཡ། ད་མེག་སི་ཁོ་དེ་ཇི་འདྲ་ཞིག་ཡིན་པ་ལ་བསམ་བློ་ཞིག་ཐོངས་དང་། ད་འགྲོ་ཡ།
ད་འགྲོ།” ང་ཚོ་སླར་ཡང་སྨན་ཁང་དུ་མགྱོགས་པོར་ལོག སི་ཋན་ནི་གྲ་སྒྲིག་རེད་ལ།
ཁོས་ད་ཇེ་བཟང་ལ་ཕྱིན་འདུག་ཟེར། ང་ཚོས་ཁོ་ལ་འཁྱུད་དེ་ང་ཚོས་ཅི་ཞིག་བྱས་
པ་ཚང་མ་བཤད་པ་ཡིན།
དེ་ནས་ད་ལྟའི་ཆ་ལ་ང་ཚོ་ནི་རྫུ་འཕྲུལ་ཅན་གྱི་ས་མཚམས་ལ་ཐུག་གི་བར་དུ་
མཇུག་མཐའི་མེལ་ལེ་བརྒྱ་དང་ལྔ་བཅུ་ཡོད་པ་དེ་ལ་བགྲོད་རྒྱུའི་གྲ་སྒྲིག་ཨང་གསར་
ཡིན། ང་ཚོ་རླངས་འཁོར་ནང་དུ་མཆོངས་ཤིང་དེ་ནས་ཐོན་ཕྱིན་པ་ཡིན། ད་ནི་ང་
རང་ཧ་ཅང་ཐང་ཆད་འདུག་སྟབས། ཌིལ་ལེ་གྲོང་ཁྱེར་དང་། ཨིན་སི་ནེལ་གྲོང་ཚོ་
བརྒྱུད་ནས་ལ་རེ་ཌོ་གྲོང་ཁྱེར་ལ་མ་སླེབས་བར་དུ་གཉིད་ཤོར་འདུག ཁོང་ཚོས་
ནམ་སྨད་ཀྱི་ཆུ་ཚོད་གཉིས་པ་ལ་སྤྱི་ཐབ་ཅིག་གི་སྒོ་འགྲམ་དུ་རླངས་འཁོར་འགོག་
བཞིན་པ་དེའི་བར་དུ་ང་གཉིད་སད་མ་སོང་། "ཨ་ཡོ།" ཌིན་གྱིས་དབུགས་རིང་ཞིག་
བཏང་ནས། "ཋེག་ས་སི་མངའ་སྡེའི་མཐའ། ཨ་མེ་རི་ཀའི་མཐའ། ད་ནི་ང་ཚོ་ལ་
ས་འདི་ཆ་མེད་རེད།" ཟེར། ཧ་ལས་པའི་ཚ་བ་ཆེན་པོ་འདུག་ལ། ང་ཚོ་ཚང་མ་ལ་
རྔུལ་ཆུ་ནི་ཟོ་གང་རེ་བཞུར་གྱི་འདུག ཕྱོགས་གང་སར་ཡོད་པའི་གློག་གི་ཤེལ་ཏོག་
སྟེང་དུ་འབུ་མེ་ལྕེབ་དུང་ཕྱུར་དང་དུང་ཕྱུར་འཚང་ཡོང་བ་དེ་མ་གཏོགས། འདི་
ན་མཚན་གྱི་ཟིལ་བ་ཡང་མི་འདུག་ལ་རླུང་བུ་ཁམ་གང་ཡང་མི་འདུག འཁྲིས་ན་
ཡོད་པའི་གཙང་པོ་རིའུ་ གྷ་རན་ཌེ་ཡི་འདམ་དྲི་ངར་མ་ཞིག་ཁྱབ་འདུག གཙང་པོ་
འདི་གྲང་ངད་ལྡང་བའི་རོག་ཁི་རི་རྒྱུད་ཀྱི་ལྗོངས་ནས་མཆེད་དེ་འཇིག་རྟེན་གྱི་ལྟ་ན་
སྡུག་པའི་ལུང་བ་རྣམས་བརྒྱུད་ནས་རང་གི་ཚ་ངར་དང་བཅས་མི་སི་སི་ཕི་ཡི་འདམ་
དང་འདྲེས་ནས་རྒྱ་མཚོ་ཆེན་པོར་འབབ་པ་རེད།
ལ་རེ་ཌོ་གྲོང་ཁྱེར་ནི་ཞོགས་པ་དེ་ལ་སྡིག་ཅན་གྱི་གྲོང་ཁྱེར་ཞིག་རེད། གླ་གཏོང་
རླངས་འཁོར་གྱི་ཁ་ལོ་བ་སྣ་ཚོགས་པ་དང་ས་མཚམས་འཛུལ་མཁན་གྱི་ཙིག་རྒན་
[མེག་སི་ཁོའི་མི་ལ་གོ་]དེ་ཚོ་འཁོར་ནས་གོ་སྐབས་ཤིག་ལ་སྒུག་བཞིན་འདུག གོ་
སྐབས་མང་པོ་ཡོད་པ་མ་རེད་ལ་ཧ་ཅང་རྗེས་ལུས་ཐེབས་ཟིན་པ་རེད། འདི་ནི་ཨ་མེ་
རི་ཀའི་རྒྱལ་ཁབ་ཀྱི་མདོ་དང་ཐ་ཤལ་དེ་རེད་ལ། མི་ངན་ཁྲམ་རྒན་ཚོ་ཐིམ་ས་རེད།
རྩ་མ་ཚང་བའི་མི་རྣམས་འདིར་ཡོང་ནས་ས་ཆ་བྱེ་བྲག་པ་གཞན་ཞིག་ལ་མ་ཤེས་
མ་ཚོར་བའི་ཐོག་ནས་སིམ་འཛུལ་བྱེད་ས་རེད། ནག་ཚོང་གི་ཚོང་ཟོག་རྣམས་བུ་
རམ་གྱི་དྲི་མ་ངར་མའི་ཁྲོད་དུ་བསྙལ་ཡོད་ལ། ཉེན་རྟོག་པ་རྣམས་ནི་གདོང་མདོག་
དམར་པོར་གྱུར་ཅིང་ངོ་གནག རྔུལ་ཆུས་བརླན་འདུག ཁེངས་དྲེགས་མི་འདུག ཟ་
ཁང་གི་ཞབས་ཞུ་མ་རྣམས་ནི་རྫོར་པོ་དང་སྐྱུག་མེར་ལང་བ་ཞིག་འདུག དེའི་རྒྱབ་
ཙམ་ན་ཁྱེད་ཀྱིས་རླབས་ཆེ་བའི་མེག་སི་ཁོ་རྒྱལ་ཁབ་ཧྲིལ་པོ་གནས་ཡོད་པའི་
ཚོར་བ་ཞིག་ཁྱེད་ལ་ཡོང་ཞིང་། མཚན་མོའི་ཁྲོད་དུ་བག་ལེབ་ཊོར་ཏི་ལ་སེ་ཞེས་པ་
དུང་ཕྱུར་མང་པོ་བསྲེགས་ནས་དུ་བ་ཐོན་བཞིན་པ་ཧ་ལམ་ཁྱེད་ཀྱིས་སྣོམ་ཐུབ་པ་
འདུག ངོ་མ་མེག་སི་ཁོ་རྒྱལ་ཁབ་ནི་ཅི་འདྲ་ཞིག་ཡིན་པའི་སྐོར་ང་ཚོས་ཤེས་ཀྱི་མེད།
ང་ཚོ་ནི་སླར་ཡང་རྒྱ་མཚོ་དང་ཁད་མཉམ་པའི་ས་ཆ་ན་ཡོད། ང་ཚོས་ཞོར་ཟས་ཤིག་
ཟ་རྩིས་བྱས་སྐབས་ང་ཚོས་མིད་ཐུབ་ཀྱི་མི་འདུག གང་ལྟར་ཡང་ལམ་བྲོའི་ཆེད་ངས་
ཞོར་ཟས་དེ་ཤོག་གུར་གཅུད་པ་ཡིན། ང་ཚོ་ནི་ཡིད་མུག་ཅིང་སེམས་སྐྱོ། འོན་ཀྱང་
ང་ཚོ་གཙང་པོ་ཞིག་གི་སྟེང་ནས་ཟམ་པ་ཡ་མཚན་ཅན་ཞིག་བརྒལ་བ་དང་། ང་ཚོའི་
རླངས་འཁོར་གྱི་འཁོར་ལོ་དེ་མེག་སི་ཁོའི་ས་ཐོག་ནས་འཁོར་བ་དེའི་རྗེས་ནས་ཚང་
མ་ལ་འགྱུར་བ་ཐེབས་སོང་། འོན་ཀྱང་འདི་ནི་མཐའ་མཚམས་ཉེན་རྟོག་པས་བརྟག་
དཔྱད་སླད་དུ་འགྲོ་སའི་འཁོར་ལམ་དེ་ལས་གཞན་ཅི་ཡང་མ་རེད། སྲང་ལམ་དེའི་
ཕ་རོལ་ནས་མེག་སི་ཁོའི་ས་ཆ་མགོ་ཚུགས་པ་རེད། ང་ཚོས་མཚར་སྣང་དང་བཅས་
བལྟས། ང་ཚོ་སྤྲོ་སྣང་ཡོང་བ་ཞིག་ལ། ས་ཆ་འདི་དངོས་གནས་མེག་སི་ཁོ་དང་གཅིག་
པ་གཅིག་རྐྱང་རེད་འདུག ཧ་ཧ། ད་ནི་ཞོགས་ཀའི་ཆུ་ཚོད་གསུམ་པ་རེད། རྩྭ་ཞྭ་དང་
དོར་མ་དཀར་པོ་གྱོན་པའི་མི་མང་པོ་ཚོང་ཁང་དག་གི་སྒོ་འགྲམ་རྙིང་གོག་དག་ཏུ་
བཅུ་སྐོར་དང་བཅུ་སྐོར་བྱས་ཏེ་ཉལ་ནས་བསྡད་འདུག
“ལྟོས་དང་། ཕ་གིའི་བུ་མོ་སྙིང་རྗེ་མོ་དེ་ཚོར།" ཌིན་གྱིས་ཤུབ་བཤད་བྱས། “ཧུའུ་"
ཁོས་དབུགས་ག་ལེར་བརྔུབས་ནས། “སྒུགས་ཨང་། སྒུགས་ཨང་།” ཟེར། མེག་སི་
ཁོའི་ལས་བྱེད་པ་དེ་ཚོས་འཛུམ་དམུལ་བཞིན་ཚུར་བསླེབས་ནས་ང་ཚོས་ཅ་ལག་
རྣམས་ཕྱིར་བཏོན་ན་འགྲིག་གམ་ཞེས་གུས་ཞབས་ཀྱིས་བཤད་སོང་། ང་ཚོས་བཏོན་
པ་ཡིན། ང་ཚོས་ཕར་ཕྱོགས་ཀྱི་སྲང་ལམ་ལས་མིག་ཚུར་ལེན་ཐུབ་ཀྱི་མི་འདུག ང་
ཚོ་ནི་ཕ་གི་ལ་བརྒྱུགས་ནས་སོང་སྟེ་ཡ་མཚན་ཆེ་བའི་མེག་སི་ཁོའི་སྲང་ལམ་ཁྲོད་
དུ་བོར་རྒྱུ་བྱུང་ན་བསམ་བཞིན་ཡོད། འདི་ནི་མེག་སི་ཁོའི་གྲོང་ཁྱེར་ནེ་ཝུ་ ལ་རེ་
ཌོ་ཙམ་ཞིག་ཡིན་མོད། ང་ཚོ་ལ་ཆ་བཞག་ན་འདི་ནི་གནས་མཆོག་ལྷ་ས་དང་འདྲ་
བོ་འདུག "ཁོ་རེ། མི་དེ་ཚོ་ནི་མཚན་གང་ལ་ཉལ་མི་འདུག" ཌིན་གྱིས་ཤུབ་བཤད་
བྱས། ང་ཚོས་ང་ཚོའི་ཡིག་ཆ་རྣམས་འགྲིག་ཐབས་ལ་བྲེལ་བ་བྱས། ང་ཚོ་ས་མཚམས་
བརྒལ་ཟིན་ཡོད་སྟབས་ཆུ་རྐའི་ཆུ་མ་འཐུང་ཞེས་ཉེན་བརྡ་བཏང་སོང་། མེག་སི་ཁོ་པ་
དེ་ཚོས་སྒྱིད་ལུག་གི་ངང་ནས་ང་ཚོའི་ཅ་དངོས་ལ་བལྟས་སོང་། ཁོང་ཚོ་ནི་ལས་
བྱེད་པ་ཞིག་དང་ཁྱོན་ནས་འདྲ་བོ་མི་འདུག ཁོང་ཚོ་ནི་ལེ་ལོ་ཅན་དང་ཉམ་ཆུང་
རེད་འདུག ཌིན་གྱིས་ཁོ་ཚོ་ལ་ཅེར་ནས་ལྟ་རྒྱུ་དེ་འགོག་ཐུབ་ཀྱི་མི་འདུག ཁོ་ང་ལ་
ཁ་འཁོར་ནས། “ལུང་པ་འདིའི་ནང་གི་ཉེན་རྟོག་པ་རྣམས་གང་འདྲ་ཡོད་པ་ལ་ལྟོས་
དང་། ང་ཡིད་ཆེས་ཐུབ་ཀྱི་མི་འདུག" ཁོས་མིག་ཕུར་ནས་ “ངས་རྨི་ལམ་གཏོང་གི་
འདུག” ཟེར། དེ་ནས་ང་ཚོས་སྒོར་མོ་བརྗེ་རྒྱུའི་དུས་ཚོད་རན་པ་རེད། ང་ཚོས་ཅོག་
ཙེའི་སྟེང་ན་མེག་སི་ཁོའི་སྒོར་མོ་ཕེ་སོ་ཆག་པ་དང་ཆག་པ་ཡོད་པ་མཐོང་བྱུང་ལ།
ང་ཚོས་ཨ་རིའི་ཌོ་ལར་གཅིག་ལ་ཕེ་སོ་བརྒྱད་ཙམ་ཞིག་ཡིན་པ་ཤེས་བྱུང༌། ང་ཚོས་
རང་གི་སྒོར་མོའི་མང་ཆེ་བ་བརྗེས་ནས་དགའ་བཞིན་སྤྲོ་བཞིན་སྒོར་མོ་ཆག་པ་དེ་
ཚོ་སྦ་ཁུག་ཏུ་བརྫངས་པ་ཡིན།

ལེའུ་ལྔ་པ།

དེ་ནས་ང་ཚོས་ཁེངས་སྐྱུང་དང་མཚར་སྣང་བསྡེབས་ནས་མེག་སི་ཁོའི་ཡུལ་ལ་ཁ་
གཏད་ནས་ཕྱིན་པ་ཡིན་ལ། དེ་དུས་མཚན་མོའི་ཁྲོད་དུ་མེག་སི་ཁོའི་བུ་མོ་བཅུ་སྐོར་
ཞིག་གིས་རང་གི་གསང་བའི་ཞྭ་འདབས་འོག་ནས་ང་ཚོ་ལ་ལྟ་བཞིན་འདུག དེ་དག་
གི་རྒྱབ་ན་རོལ་དབྱངས་དང་དེ་བཞིན་མཚན་གང་ལ་སྒོ་ཕྱེས་པའི་ཟ་ཁང་དག་གི་
སྒོ་ནས་དུ་བ་འཕྱུར་བཞིན་འདུག "ཨེ་ཧེ།" ཌིན་གྱིས་ཧ་ཅང་འཇམ་པོའི་ཐོག་ནས་
ཤུབ་བཤད་བྱས།
“ད་ཚར་སོང་།" མེག་སི་ཁོའི་ལས་བྱེད་པ་གཅིག་གིས་འཛུམ་དམུལ། “ཕོ་གསར་
ཁྱོད་ཚོ་ད་འགྲིག་ཚར་སོང་། ད་ཕེབས་རོགས། མེ་ཧེ་ཁོ་ལ་ཕེབས་བསུ་ཞུ། སྐྱིད་པོ་
ཐོངས། སྒོར་མོ་ལ་བདག་པོ་རྒྱོབས། རླངས་འཁོར་བསྐོར་དུས་གཟབ་གཟབ་བྱོས།
ངས་འདི་ང་སྒེར་གྱི་ངོས་ནས་ཤོད་ཀྱི་ཡོད། ངའི་མིང་ལ་དམར་པོ་ཟེར། མི་ཚང་མས་
ང་ལ་དམར་པོ་རེད་ཟེར། དམར་པོ་བརྩད་བཅད་ནས་ཡོང་རོགས། ཟ་མ་ཡག་པོ་
ཟོ། སེམས་ཁྲལ་མ་བྱེད། ཚང་མ་འགྲིག་ཡོད། མེ་ཧི་ཁོའི་རྒྱལ་ཁབ་ཏུ་རང་རང་སྐྱིད་
དུ་འཇུག་རྒྱུ་ནི་དཀའ་ལས་ཁག་པོ་མ་རེད།"
“ཨོ་ཡ།” ཌིན་གྱིས་ངག་འདར་བཞིན་བཤད། དེ་ནས་ང་ཚོ་ཕར་ཕྱོགས་མེག་སི་
ཁོའི་སྲང་ལམ་དུ་གོམ་པ་འཇམ་པོར་སྤོས་ཏེ་ཕྱིན་པ་ཡིན་ལ། ང་ཚོའི་རླངས་འཁོར་
ནི་དེར་བཀག་བཞག་ཡོད། ང་ཚོ་དཔུང་པ་མཉམ་གཤིབས་ཀྱིས་གློག་འོད་སྨུག་པོ་
གསལ་ལ་མི་གསལ་བ་དེའི་ཁྲོད་དུ་ཡོད་པའི་མེག་སི་ཁོའི་སྲང་ལམ་དུ་མར་ཕྱིན་པ་
ཡིན། མཚན་མོའི་ཁྲོད་དུ་རྒད་པོ་རྣམས་ནི་རྐུབ་སྟེགས་སྟེང་བསྡད་འདུག་པ་དེ་ཚོ་
ནི་ཤར་ཕྱོགས་པའི་དུད་ནག་ལང་ཤོར་ཞིག་དང་། ཡང་ན་ལྷ་བ་འདྲ་པོ་འདུག མི་
སུ་གཅིག་གིས་ཀྱང་ང་ཚོར་ལྟ་བཞིན་ཡོད་པའི་སྣང་བ་མི་སྟེར་མོད། འོན་ཀྱང་ང་
ཚོས་ཅི་ཞིག་བྱས་ཚད་ཁོང་ཚོ་ཚང་མས་ཤེས་འདུག ང་ཚོ་གཡོན་ཕྱོགས་སུ་ཆེས་
ཆེར་དཀྱོགས་ནས་དུ་བ་འཕྱུར་བཞིན་པའི་ཟ་ཁང་ཞིག་ལ་ཕྱིན་པ་དང་། དེ་ནས་
ཨ་མེ་རི་ཀའི་ ༡༩༣༠ སོ་གྲངས་ཀྱི་རོལ་དབྱངས་འཕྲུལ་སྒམ་ཞིག་གི་སྟེང་དུ་མེག་
སི་ཁོའི་གྷི་ཋར་རོལ་དབྱངས་གཏོང་བཞིན་པ་དེ་ལ་ཕྱིན་པ་ཡིན། སྟོད་ཐུང་ཕུ་ཐུང་
ཐུང་བ་གོན་པའི་མེག་སི་ཁོ་པ་གླ་གཏོང་གཏོང་མཁན་རྣམས་དང༌། རྩྭ་ཞྭ་གོན་པའི་
མེག་སི་ཁོ་པ་རྣམས་སྟེགས་བུའི་སྟེང་དུ་བསྡད་དེ་བག་ལེབ་ཊོར་ཊི་ལ་སེ་དང་སྲན་
མ། ཋ་གོ་ཟ་མ་རྫོར་པོ་བཟོ་ལྟ་ཤོར་བ་སོགས་ཅི་རིགས་རྔམ་ཟ་བྱེད་བཞིན་འདུག ང་
ཚོས་མེག་སི་ཁོའི་སྒོར་སྐར་སུམ་ཅུའམ་ཨ་མེ་རི་ཀའི་སྒོར་སྐར་དྲུག་ཙམ་རི་བའི་
སྦི་རག་མིང་ལ་སེར་ཝེ་ཛ་ཟེར་བ་ཤེལ་དམ་གསུམ་ཉོས་པ་ཡིན། ང་ཚོས་མེག་སི་
ཁོའི་ཐ་མག་སྒམ་གཅིག་ལ་སྒོར་སྐར་དྲུག་རེ་སྤྲད་དེ་ཉོས་པ་ཡིན། ང་ཚོས་ང་ཚོའི་
མེག་སི་ཁོའི་སྒོར་མོ་ཡག་མོ་འདི་ཙམ་ཞིག་གིས་བེད་སྤྱོད་ཆེ་བ་ཡོད་པ་དེ་ཚོ་ལ་
ཅེར་གྱིས་བལྟས་ཤིང༌། དེ་དང་མཉམ་དུ་རྩེས། གཡས་གཡོན་དུ་བལྟས། མི་ཚང་མ་
ལ་བལྟས་ནས་འཛུམ་པ་ཡིན། ང་ཚོའི་ལྟག་རྒྱབ་ན་ཨ་མེ་རི་ཀ་ཧྲིལ་པོ་དང་། དེ་
བཞིན་ཌིན་དང་ངེད་གཉིས་ཀྱིས་སྔོན་ཆད་མི་ཚེའི་སྐོར་ལ་གང་ཤེས་པ་དང་། ལམ་
ལ་བསྐྱོད་པའི་མི་ཚེ་དེ་ཡོད། ང་ཚོས་མཐའ་མཇུག་ཏུ་ལམ་གྱི་སྣེ་མོ་ནས་སྒྱུ་འཕྲུལ་
གྱི་འཇིག་རྟེན་རྙེད་ཅིང་། ང་ཚོས་སྒྱུ་འཕྲུལ་གྱི་རྒྱ་ཁྱོན་དེ་རྨི་ལམ་དུའང་འཁོར་མ་
མྱོང་། "མཛེས་མ་འདི་ཚོ་མཚན་གང་ལ་གཉིད་སད་དེ་སྡོད་པ་འདི་ལ་སོམས་དང་།"
ཌིན་གྱིས་ཤུབ་བཤད་བྱས། “ང་ཚོས་གློག་བརྙན་དུ་མཐོང་བའི་སེར་ར་ མ་ཌི་རེ་རི་
བོ་བོངས་ཚད་ཆེན་པོ་དག་དང་བཅས་པའི་གླིང་ཆེན་པོ་ཞིག་ང་ཚོའི་མདུན་ཕྱོགས་
ཡོད་པ་དེ་ལ་སོམས་དང་། དེ་ནས་ས་ཕ་གི་བར་དུ་བསྲིངས་ཡོད་པའི་ནགས་ཚལ་
ལ་སོམས་དང་། ཡང་བྱེ་ཐང་ཧྲིལ་པོ་ཧ་ལམ་འུ་ཅག་ལ་ཡོད་པ་ལྟ་བུའི་ཆེ་ཆུང་ཡོད་
པ་དེ་ནི་ཐད་ཀར་མ་གི་གྷོ་ཋ་མ་ལ་ཡི་ཡུལ་བར་དུ་བརྐྱངས་ཡོད་པ་དང་། དེ་ནས་
དཀོན་མཆོག་མཁྱེན། ཨོ་ཧོ། ང་ཚོས་ཅི་ཞིག་བྱེད། ང་ཚོས་ཅི་ཞིག་བྱེད། ད་འགྲོ་ཡ།"
ང་ཚོ་ཕྱིར་ཐོན་ནས་རླངས་འཁོར་ཡོད་ས་ལ་ཕྱིན་ཅིང་། དེ་ནས་རིའུ་ གྷ་རནད་ཟམ་
ཆེན་གྱི་གློག་འོད་ཚ་ལམ་མེ་བ་དེའི་ཕར་ངོས་ཀྱི་ཨ་མེ་རི་ཀ་ལ་ཕྱིར་མིག་འཁྱུག་ཙམ་
བལྟས་ཏེ། ང་ཚོའི་རྒྱབ་དང་རླངས་འཁོར་གྱི་རྒྱབ་ཡོལ་བཅས་དེ་ལ་གཏད་ནས་ང་
ཚོ་འཕུར་ཕྱིན་པ་ཡིན།
སྐད་ཅིག་གི་ངང་ལ་ང་ཚོ་བྱེ་ཐང་ལ་འབྱོར་ཅིང་། མེལ་ལེ་ལྔ་བཅུའི་རིང་ལ་ཐང་
ཆེན་པོ་དག་གི་སྟེང་ན་གློག་འོད་གཅིག་དང་རླངས་འཁོར་རྐང་གཅིག་ཀྱང་མི་འདུག
སྐབས་དེ་ཤེད་ཅིག་ལ་མེག་སི་ཁོའི་མཚོ་ངོགས་ནས་སྐྱ་རེངས་ཤར་མགོ་བརྩམས་
སོང་། དེ་ནས་ང་ཚོས་ཡུ་ཁ་ཟེར་བའི་ཚེར་མའི་ལྗོན་པ་དང་། སྦུ་གུའི་ལྗོན་པ་ཨོར་
གྷན་ཕེབ་ཟེར་བ་སོགས་ཕྱོགས་གང་ས་ན་དབྱིབས་འཇིགས་ཡེར་བ་སྣ་ཚོགས་སུ་
ཡོད་པ་དག་མཐོང་བར་གྱུར། "ཅི་འདྲའི་ས་རྒོད་ཀྱི་ལུང་པ་ཞིག་རེད་ཨང་།” ངས་
སྐད་བརྒྱབ་པ་ཡིན། ཌིན་དང་ངེད་གཉིས་ནི་གཉིད་ལས་ཡོངས་སུ་སད་ཡོད། ལ་རེ་
ཌོ་ས་ཆ་ལ་ཡོད་སྐབས་ང་ཚོ་ཤི་མ་གསོན་རེད། སི་ཋན་ལ་ཆ་བཞག་ན་ཕྱི་རྒྱལ་ལུང་
པ་ལ་འགྲོ་མྱོང་ཡོད་པ་དང་། ཁོ་ལྷོད་ཤིག་གེར་རྒྱབ་ཀྱི་རྐུབ་སྟེགས་སྟེང་དུ་གཉིད་དུ་
ཡུར། ཌིན་དང་ངེད་གཉིས་ལ་མདུན་ཕྱོགས་སུ་མེག་སི་ཁོའི་རྒྱལ་ཁབ་ཧྲིལ་པོ་ཡོད།
"ད་ནི། སལ། ང་ཚོས་ཡོད་ཚད་རྒྱབ་ཏུ་བསྐྱུར་ནས་དོན་དག་གི་རིམ་པ་གསར་
པ་དང་ཆ་མེད་པ་ཞིག་གི་ཁྲོད་དུ་འཛུལ་གྱི་ཡོད། ལོ་དེ་འདྲའི་མང་པོ་ཞིག་དང་
དཀའ་རྙོག སྐྱིད་སྐྱིད་བཏང་བ་དེ་ཚོ་བཞག་ནས་ད་ནི་འདི་རེད། དེས་ན་ང་ཚོས་དོན་
གཞན་གང་ལའང་བསམ་གཞིག་མི་བྱེད་པར་ང་ཚོའི་མགོ་འདི་ལྟར་ཕྱི་ལ་བསྲིངས་
ནས། ཤེས་སོང་ངམ། འཇིག་རྟེན་འདི་ཤེས་པ་བྱས་ཏེ། དོན་ངོ་མ་དང་དྲང་པོ་དྲང་
བཞག་གིས་བཤད་ན། ང་ཚོའི་སྔོན་ལ་ཨ་མེ་རི་ཀའི་མི་སུས་ཀྱང་བྱས་མེད་པ། ཁོང་
ཚོ་འདི་ལ་ཡོང་བ་རེད་ཨེ་རེད། མ་རེད་དམ། མེག་སི་ཁོའི་དམག་འཁྲུག་དེ། མེ་སྒྱོགས་
དང་བཅས་ཏེ་ས་ཆ་འདི་བཅད་ནས་ཕྱིན་པ་མ་རེད་དམ།”
“ལམ་འདི་ནི།” ངས་ཁོ་ལ་བཤད་པ་ཡིན། “ད་དུང་ཨ་མེ་རི་ཀའི་ཁྲིམས་འགལ་
ཉེས་ཅན་ཚོས་ས་མཚམས་བརྒལ་ནས་དེ་དུས་ཀྱི་གྲོང་ཁྱེར་མོན་ཋེར་རེ་ལ་མར་བྲོས་
འགྲོ་བར་བྱེད་སའི་ལམ་དེ་རེད།  གལ་སྲིད་ཁྱེད་ཀྱིས་བྱེ་ཐང་སྐྱ་སེང་
བར་ཡོད་པ་དེ་ལ་བལྟས་ནས་[སྔོན་ཆད་ཇག་པ་མང་སའི་] ཁྲོམ་སི་ཋོན་གྲོང་ཁྱེར་
གྱི་དམྱལ་བ་ཇག་རྒན་ཞིག་གི་འདྲེ་དེ་ཁེར་རྐྱང་དུ་རྟ་ལ་བཞོན་ནས། བང་རྒྱུག་གིས་
ས་ཆ་ཆེ་གེ་མོ་ཞིག་ཏུ་རྒྱུག་བཞིན་པའི་འཆར་སྣང་ཞིག་སྒོམས་དང་། ཁྱེད་ཀྱིས་འདི་
ལས་ལྷག་ཅིག་ ... མཐོང་གི་རེད།" ཅེས་བཤད་པ་ཡིན།
"འདི་ད་འཛམ་གླིང་དེ་རེད།” ཌིན་གྱིས་དེ་ལྟར་བཤད། "དཀོན་མཆོག་མཁྱེན།”
ཁོས་ཁ་ལོའི་འཁོར་ལོ་ལ་གཞུས། "འདི་ནི་འཛམ་གླིང་དེ་རེད། གལ་སྲིད་ལམ་ཞིག་
ཡོད་པ་ཡིན་ན་ང་ཚོ་ཐད་ཀར་ལྷོ་ཨ་མེ་རི་ཀའི་གླིང་ལ་འགྲོ་ཐུབ་ཀྱི་རེད། དེ་ལ་
སོམས་དང་། ཁྱི་ཕྲུག་ཚོ་ཡ། དཀོན་མཆོག དམྱལ་བ་འདི་ཡ།” ཟེར། ང་ཚོ་མུ་མཐུད་
ནས་བརྒྱུགས། སྐྱ་རེངས་དེ་མགྱོགས་པར་ཤར་སོང་ལ། ང་ཚོས་བྱེ་ཐང་གི་བྱེ་མ་
དཀར་པོ་དང་ལམ་ཁའི་ཕ་རོལ་གྱི་རྒྱང་རིང་ས་ན་ཁ་བཀྲམས་ཏེ་ཡོད་པའི་སྤྱིལ་
ཁང་དེ་ཚོ་མཐོང་མགོ་བཙུགས།
ཌིན་གྱིས་དེ་ཚོ་ལ་ལྟ་ཆེད་རླངས་འཁོར་ཇེ་དལ་
ལ་བཏང་། "དངོས་གནས་སྤྱིལ་ཁང་རྙིང་གོག་རེད་འདུག ཁོ་རེ། ཨ་རིའི་ཌེ་ཐི་ ཝ་
ལེའམ་འཆི་བའི་ལུང་པ་ཞེས་པའི་ས་ཆ་དེ་ཚོ་ན་ཡོད་པའི་རིགས་དེ་རེད་ལ།
དེ་ལས་
ཀྱང་སྐྱོ་བ་རེད། མི་འདི་ཚོས་ཕྱིའི་སྣང་ཚུལ་ལ་ཁ་ཡ་བྱེད་ཀྱི་མི་འདུག" ཟེར། ང་ཚོའི་
མདུན་ཕྱོགས་ན་ས་ཁྲའི་ཐོག་ནས་བལྟས་ན་འབྲེལ་ཆགས་པའི་གྲོང་ཐོག་མ་དེའི་
མིང་ལ་ས་བྷི་ན་སི་ ཧི་ཌལ་གྷོ་ཟེར་ཞིང་། ང་ཚོ་སྤྲོ་སྣང་དང་བཅས་གྲོང་དེ་ལ་འབྱོར་
རྒྱུར་ངང་སྒུག་བྱས། "མིག་ལ་མི་བདེ་བའི་དོན་ཞིག་སྟེ། གལ་སྲིད་ཁྱེད་རང་གིས་དོ་
སྣང་བྱས་ན། འདི་ག་རང་ན་ཡོད་པའི་ལམ་ཐག་འཇལ་རྡོ་དེ་ཚོ་སྤྱི་ལེའི་སྟེང་ནས་
བྲིས་ཡོད་པ་དང་། དེ་ནི་མེག་སི་ཁོའི་གྲོང་ཁྱེར་བར་དུ་བརྩི་བའི་རྒྱང་ཐག་རེད།
གྲོང་ཁྱེར་འདི་ནི་ཡུལ་འདིའི་ས་ཆ་ཡོངས་ཀྱི་ཁྲོད་ནས་དོན་དག་ཚང་མ་དེ་ལ་ཁ་
གཏད་ནས་ཡོད་པ་ཉག་གཅིག་དེ་རེད། ཤེས་སོང་ངམ།” ཌིན་གྱིས་སྐད་བརྒྱབ། "དེ་
མ་གཏོགས། ལམ་ཁ་དེ་ཨ་མེ་རི་ཀའི་ལམ་ཁ་དང་མི་འདྲ་ས་མི་འདུག” ཅེས་བཤད།
གྲོང་ཁྱེར་དེ་བར་དུ་མེལ་ལེ་ ༧༦༧ ཡོད་པ་དང་། སྤྱི་ལེ་བརྩིས་ན་ཨང་གྲངས་ནི་སྟོང་
ཕྲག་གཅིག་བརྒལ་ཡོད། "དམྱལ་བ་ཡ། ང་འགྲོ་དགོས་འདུག་ཡ།” ཌིན་གྱིས་སྐད་
བརྒྱབ། སྐབས་ཤིག་གི་རིང་ལ་ང་ནི་ཧ་ཅང་ཐང་ཆད་དེ་མིག་བཙུམས་ནས་བསྡད་
པ་ཡིན་ལ། ཌིན་གྱིས་ཁ་ལོའི་འཁོར་ལོ་ལ་ཁུ་ཚུར་གྱིས་གཞུ་བཞིན་"དམྱལ་བ།”
ཞེས་དང་། "ཇི་འདྲའི་སྐྱིད་པ་ལ།” ཞེས་དང་། “ཨ་མ། ས་སྐྱིད་པ་ལ་ཨང་།”དང་། “ཨོ་
རེད་ཡ།” ཞེས་སྐད་བརྒྱབ་པ་བསྟུད་མར་གོ་ཡོང་གི་འདུག བྱེ་ཐང་བརྒལ་ནས་ང་
ཚོ་ཞོགས་པའི་ཆུ་ཚོད་བདུན་པ་ཙམ་ལ་ས་བྷི་ན་སི་ཧི་ཌལ་གྷོ་ཞེས་པའི་གྲོང་དེ་ལ་
འབྱོར་སོང་། ང་ཚོས་རླངས་འཁོར་ཆེས་དལ་དུ་བཏང་ནས་འདི་ལ་བལྟས་པ་ཡིན།
ང་ཚོས་རྐུབ་སྟེགས་རྒྱབ་ཀྱི་སི་ཋན་གཉིད་ལས་བསླངས་པ་ཡིན། ང་ཚོ་དྲང་པོར་ཡར་
ལངས་ནས་ལྟད་མོ་བལྟས་པ་ཡིན། སྲང་ལམ་ལྟེ་བ་དེ་ནི་འདམ་དང་ཨི་ཁུང་གིས་
ཁེངས་འདུག ལམ་གྱི་ཕྱོགས་གཉི་ག་ན་ཟད་ཅིང་རྫོར་པོ་ཡིན་པའི་ས་ཕག་གི་ཁང་
པའི་མདུན་དེ་དག་འདུག བོང་ཁུ་རྣམས་ནི་ཁྱུ་དང་ཁྱུ་བྱས་ཏེ་སྲང་ལམ་དུ་འགྲོ་
བཞིན་འདུག མུན་པ་ཅན་གྱི་སྒོ་འགྲམ་ནག་སེང་བ་དག་ལས་བུད་མེད་རྐང་རྗེན་
མ་དག་གིས་ང་ཚོ་ལ་བལྟས་འདུག མེག་སི་ཁོའི་གྲོང་གསེབ་འདིར་ཉིན་གསར་པ་
ཞིག་གི་མགོ་འཛུགས་ཀྱི་སྐབས་ལ་སྲང་ལམ་དེ་ནི་རྐང་ཐང་དུ་བགྲོད་མཁན་གྱི་མི་
ཚོགས་ཀྱིས་ཡོངས་སུ་ཁེངས་ནས་འདུག རྐང་འཁོར་གྱི་ལག་ཡུ་དང་མཚུངས་པའི་
སྨ་ར་ཅན་གྱི་རྒད་པོ་ཚོས་ང་ཚོ་ལ་ཅེར་ནས་འདུག ནམ་རྒྱུན་གྱི་ལྟ་སྐོར་བ་གྱོན་
ཆས་ལེགས་པར་གྱོན་པ་རྣམས་དང་མི་མཚུངས་པར་ཨག་ཚོམས་དང་བཅས་པའི་
ཨ་མེ་རི་ཀ་བའི་ཕོ་གསར་རྫོར་པོ་གསུམ་མཐོང་བ་དེས་ཁོ་ཚོ་ལ་གཞན་དང་མ་འདྲ་
བའི་དོ་སྣང་ཞིག་བྱུང་འདུག ང་ཚོས་རླངས་འཁོར་དེ་རྒྱུག་ཚད་མེལ་ལེ་བཅུའི་སྟེང་
ནས་སྲང་ལམ་ལྟེ་བ་དེ་འཕར་ལྡིང་གིས་བསྐྱོད་ཅིང་། ཚང་མ་ལ་ཞིབ་ལྟ་བྱས་པ་
ཡིན། བུ་མོ་སྐོར་ཁག་གཅིག་ཐད་ཀར་ང་ཚོའི་མདུན་ལ་གོམ་པ་བརྒྱབ་ནས་བསླེབས་
སོང་། ང་ཚོ་འཕར་ལྡིང་བྱེད་བཞིན་པའི་དུས་དེར་བུ་མོ་གཅིག་གིས། “ཁོ་རེ། ཁྱེད་ཚོ་
གང་དུ་འགྲོ་གི་ཡོད།" ཟེར།
ང་ཡ་མཚར་ནས་ཌིན་ལ་ཁ་ཕྱོགས་ཏེ། "ཁྱེད་ཀྱིས་མོས་ཅི་ཞིག་བཤད་པ་གོ་
སོང་ངམ།"
ཌིན་ནི་ཧ་ཅང་ཡ་མཚན་འདུག་ལ། རླངས་འཁོར་མུ་མཐུད་ནས་དལ་གྱིས་
བསྐོར་བཞིན། གོ་སོང་། ངས་མོས་གང་བཤད་པ་དེ་གོ་སོང་། དམྱལ་བ་ངས་ཏན་
ཏན་གོ་སོང་། འོ་དཀོན་མཆོག འོ་གནམ་རྒན་མ། ངས་ཅི་ཞིག་བྱེད་དགོས་པ་
ཤེས། ཞོགས་པ་འདིའི་འཇིག་རྟེན་དུ་ང་ནི་ཧ་ཅང་སྤྲོ་ཞིང་རྔུལ་ཆུ་བཞུར་གྱིན་འདུག
མཐར་ང་ཚོ་ལྷ་ཡུལ་ལ་བསླེབས་པ་རེད། འདི་ལས་ལྷག་པའི་བློར་འབབ་ཅིག་ཡོད་
པ་མ་རེད། འདི་ལས་ལྷག་པའི་རྒྱ་ཆེ་བ་ཞིག་ཡོད་པ་མ་རེད། འདི་ལས་ལྷག་ཅི་གང་
ཡང་ཡོད་པ་མ་རེད།” ཟེར།
ཡང་། ཁོས་
“འོ་ན། ང་ཚོ་ཕྱིར་འགྲོ ཁོང་ཚོ་ནང་དུ་ལེན།” ངས་དེ་ལྟར་བཤད་པ་ཡིན།
“ཨོ་ཡ།" ཌིན་གྱིས་དེ་ལྟར་བཤད་ནས་རླངས་འཁོར་རྒྱུག་ཚད་མེལ་ལེ་ལྔ་ཡི་
ཐོག་ནས་ཐད་ཀར་བཏང་སོང་། ཁོ་ནི་དྲན་པ་འཐོར་འདུག ཁོས་ཨ་མེ་རི་ཀའི་ནང་
ལ་རྒྱུན་ལྡན་ནས་བྱེད་དགོས་པ་དེ་ཚོ་འདིར་བྱེད་དགོས་འཁེལ་ཡོད་པ་མ་རེད།
"ལམ་ཁའི་རྒྱུད་ན་ཁོ་ཚོའི་གྲས་ས་ཡ་དང་ས་ཡ་ཡོད་པ་རེད་ཡ།” ཟེར། དེ་ལྟར་ན་
ཁོས་རླངས་འཁོར་དེ་ཕྱིར་སྐོར་ཪམ་ U དབྱིབས་སུ་བསྐོར་ནས་བུ་མོ་ཚོའི་
འཁྲིས་ལ་སླར་ཡང་བསླེབས་སོང་། ཁོང་ཚོ་ནི་ཞིང་ཁ་ལ་ལས་ཀ་བྱེད་དུ་འགྲོ་གི་
འདུག ཁོང་ཚོས་ང་ཚོ་ལ་འཛུམ་དམུལ་སོང་། ཌིན་གྱིས་མིག་རིག་རིག་གིས་ཁོང་
ཚོ་ལ་ཅེར་ནས་བསྡད་སོང་། དམྱལ་བ།" ཁོས་སྐད་དམའ་མོས་དེ་ལྟར་བཤད། "ཨོ་
ཡ། འདི་ནི་དངོས་གནས་ཡིན་ན་ཅི་མ་རུང་། བུ་མོ་ཚོ། བུ་མོ་ཚོ། ད་དེ་ནས། དམིགས་
བསལ་གྱིས་ད་ལྟའི་ངའི་གནས་བབ་དང་རིམ་པ་འདིའི་ཐོག་ནས། ཉོན་དང་། སལ།
ང་ཚོ་འགྲོ་བཞིན་པ་དང་དུས་མཚུངས་སུ་ངས་ཁང་པ་དེ་དག་གི་ནང་ལོགས་ལ་ལྟ་
གི་ཡོད། སྒོ་འགྲམ་ལྟ་ན་སྡུག་པ་དེ་དག་དང་། དེ་ནས་ཁྱོད་ཀྱིས་ནང་ལོགས་ལ་ལྟོས་དང་། རྩྭ་ཡི་གདན་ཁྲི་དང་།
བྱིས་པ་ཤ་མདོག་སྨུག་པོ་ཆུང་ཆུང་རྣམས་གཉིད་བཞིན་
པ། དེ་ནས་གཉིད་ལས་སད་ཆེད་འགུལ་བཞིན་པ། ཁོང་ཚོའི་གཉིད་ཀྱི་སེམས་ཁམས་
སྟོང་པ་ནས་ཁོང་ཚོའི་བསམ་བློ་རྣམས་འཁྱག་བཞིན་པ། ཁོང་ཚོའི་ཕུ་ཐུང་འགྱོག་
བཞིན་པ། དེ་ནས་ཁོང་ཚོའི་ཨ་མ་རྣམས་ཀྱིས་ལྕགས་སླང་ནང་དུ་ཞོགས་ཇ་སྐོལ་
བཞིན་པ་སོགས་ལ་ལྟོས་དང་།
དྲ་མ་དེ་ཚོ་ལ་ལྟོས་དང་། འདི་ན་རྒད་པོ།
དེ་ནས་ཁོང་ཚོའི་སྒེའུ་ཁུང་རྣམས་ལ་བཀལ་བའི་
རྒད་པོ་དེ་ཚོ་ནི་ཧ་ཅང་སྣང་བར་འགྲོ་བ་
དང་བླ་ན་མེད་པ་རེད། ཁོང་ཚོ་ལ་ནི་ཅི་གང་གིས་ཀྱང་བསུན་གྱི་མེད་པ་རེད། འདི་
ན་དོགས་ཟོན་གང་ཡང་མི་འདུག་ལ། དེ་འདྲའི་རིགས་ཤིག་ཀྱང་མི་འདུག མི་ཚང་
མ་བཟང་ཞིང་། མི་ཚང་མས་མིག་གི་ཁ་དོག་སྨུག་པོ་དྲང་མོ་དེས་ཁྱེད་ལ་ལྟ། དེ་ནས་
ཁོང་ཚོས་ཚིག་གཅིག་ཀྱང་མི་བཤད། ལྟ་བ་ཙམ་ཞིག་རེད། ལྟ་སྟངས་དེའི་ནང་ན་
མིའི་རིགས་ཀྱི་སྤུས་ཀ་ཡོད་ཚད་ནི་འཇམ་ཞིང་དུལ་བ་རེད་ལ། ད་དུང་ཡང་འདུག
ཁྱེད་ཀྱིས་མེག་སི་ཁོའི་སྐོར་ལ་བཀླགས་པའི་སྒྲུང་གླེན་པ་དེ་དག་ལ་སོམས་དང་།
གཉིད་ལ་ཤོར་བའི་གྷི་རིན་གྷོ་[ཨ་མེ་རི་ཀ་བ་ལ་གོ་]དང་བཅས་པའི་ཉོག་གཏམ་དེ་
ཚོ་དང་། ཨ་མེ་རི་ཀའི་ཡུལ་གྱི་མེག་སི་ཁོའི་མི་ལ་བརྗོད་པའི་ཉོག་གཏམ་སོགས་
ཀྱི་སྐོར་ལ་སོམས་དང་། འདི་ན་མི་རྣམས་ནི་དྲང་པོ་དང་བཟང་པོ་རེད་ལ། མི་ལ་ཐུབ་
ཚོད་གཏོང་གི་མི་འདུག”ཟེར། ལམ་གྱི་མཚན་མོ་དམར་ཧྲེང་མའི་ཁྲོད་དུ་སྦྱངས་པ་
ཐོན་ཡོད་སྟབས། ཌིན་ནི་འཇིག་རྟེན་ལ་ལྟ་ཕྱིར་འཇིག་རྟེན་གྱི་ཁྲོད་དུ་ཡོང་བ་རེད།
ཁོང་ཁ་ལོའི་འཁོར་ལོའི་སྟེང་དུ་བསྒུར་ཏེ། ལམ་གྱི་ཕྱོགས་གཉིས་ཀར་བལྟས་ཤིང་།
ག་ལེ་ག་ལེར་ལམ་དུ་བསྐྱོད་སོང་། ང་ཚོས་ས་བྷི་ན་སི་ཧི་ཌལ་གྷོ་གྲོང་དེ་བརྒལ་རྗེས་
སྣུམ་ལྡུག་ཆེད་བཀག་པ་ཡིན། འདི་ན་ས་འདིའི་རྩྭ་ཞྭ་གོན་ཞིང་སྨ་ར་རིང་པོ་ཅན་
གྱི་ཕྱུགས་རྫི་རྣམས་སྣུམ་ལྡུག་སྦུ་གུའི་མཐའ་སྐོར་དུ་འཛོམས་ནས་ཤབ་ཤུབ་བཤད་
ནས་དགོད་ཁ་སློང་གི་འདུག ཕར་ཕྱོགས་ཀྱི་ཞིང་ཁ་ན་རྒད་པོ་ཞིག་གིས་བོང་གུ་ཞིག་
དང་ལྷན་དུ་དབྱུག་པའི་ལྕུག་མ་དང་བཅས་དལ་གྱིས་འགྲོ་བཞིན་འདུག མི་ཡི་མི་
ཚེའི་བྱེད་སྲོལ་རྙིང་ཞིང་གཙང་བ་འདིའི་སྟེང་ཕྱོགས་ནས་ཉི་མ་གཙང་ངེར་ཤར་བྱུང་།
ད་ནི་ང་ཚོ་མོན་ཋེར་རེ་གྲོང་ཁྱེར་གྱི་ཕྱོགས་སུ་འགྲོ་མགོ་བརྩམས། ང་ཚོའི་
མདུན་ཕྱོགས་སུ་གཟི་བརྗིད་ཅན་གྱི་རི་བོའི་རྩེ་མོ་ཁ་བས་གཡོགས་པ་རྣམས་གྱེན་
དུ་འཕགས་འདུག་ཅིང་། ང་ཚོ་དེ་དག་ལ་ཁ་གཏད་ནས་བརྒྱུགས། བགྲོད་ལམ་
ནི་ཇེ་ཆེ་དང་ཀྱག་ཀྱོག་ཏུ་སོང་བ་ཞིག་རེད་ལ། ང་ཚོ་དེ་བརྒལ་ནས་སོང་། སྐར་མ་
ཁ་ཤས་ཀྱི་ནང་ཚུད་ལ་མེ་སི་ཁི་ཋི་ཞེས་པའི་སྡོང་པོ་དང་བཅས་པའི་བྱེ་ཐང་རྒྱབ་ཏུ་
བསྐྱུར་ཅིང༌། གཡང་གཟར་གྱི་ཕྱོགས་ལ་རྡོ་རྩིག་ཡོད་ཅིང་བྲག་ངོས་ལ་སྲིད་འཛིན་
གྱི་མིང་ཡིག་དཀར་རག་གིས་ཆེན་པོར་བྲིས་ཡོད་པའི་ལམ་ཁ་ཞིག་གི་སྟེང་དུ་རླུང་བུ་
བསིལ་བུར་ལྡང་བའི་ཁྲོད་དུ་ཡར་འགོས། ཨེ་མ། སྲིད་འཛིན་ཨ་ལེ་མན། ས་མཐོའི་
ལམ་ཁ་འདིའི་སྟེང་ནས་ང་ཚོ་སུ་གང་དང་ཡང་འཕྲད་མ་བྱུང་ལ། ལམ་དེ་སྤྲིན་པའི་
ཁྲོད་དུ་ཀྱག་ཀྱོག་གིས་སོང་མཐར་རི་རྩེ་ན་ཡོད་པའི་མཐོ་སྒང་དེ་ལ་འཁྲིད་བྱུང༌།
མཐོ་སྒང་འདིའི་ཕ་རོལ་ན་མོན་ཋེར་རེ་ཡི་བཟོ་གྲྭའི་གྲོང་སྡེ་ཆེན་པོ་དེས། མཚོ་
འགྲམ་གྱི་ཆེས་ཆེ་བའི་སྤྲིན་ཚོགས་དང་བཅས་པའི་སྔོ་བསངས་ཀྱི་ནམ་མཁའ་ལ་
བཏང་བའི་དུད་སྤྲིན་དེ་ལུག་བལ་ཞིག་འདྲ་བར་ཉིན་མོ་འདིའི་ཕོར་དབྱིབས་འདྲ་
བ་དེ་འཕྲེད་དུ་བཅད་དེ་བྲིས་འདུག བཟོ་གྲྭ་རྣམས་ཀྱི་མཐོ་ཞིང་རིང་བའི་རྩིག་པ་
རྣམས་ཀྱི་ཁྲོད་དུ་ཡོད་སྟབས་མོན་ཋེར་རེ་གྲོང་ཁྱེར་དུ་འཛུལ་བ་ནི་[ཨ་མེ་རི་ཀའི་
བཟོ་གྲྭའི་]གྲོང་ཁྱེར་ཌི་ཁཱོ་རོད་ལ་འཛུལ་བ་དང་མཚུངས། མི་འདྲ་ས་ནི། འདི་དག་གི་
མདུན་ཕྱོགས་ན་བོང་གུ་རྣམས་རྩྭའི་ཁྲོད་དུ་ཉི་མར་ལྡེས་པ་དང་། འཚང་ཁ་ཆེ་བའི་
ས་ཕག་གི་ཁང་པ་ཅན་གྱི་གྲོང་པ་དེ་དག་ན་རྐྱལ་སྟོང་ཁྲམ་པ་སྟོང་ཕྲག་མང་པོ་སྒོ་
འགྲམ་དག་ན་འཁོར་ནས་སྡོད་པ། སྨད་འཚོང་མ་རྣམས་ཀྱིས་སྒེའུ་ཁུང་རྣམས་ནས་
ཕྱི་རོལ་ཏུ་ལྟ་བཞིན་པ། ཅི་ཞིག་ཡིན་ཀྱང་བཙོང་བཞིན་པའི་ཚོང་ཁང་ཁྱད་མཚར་
དེ་ཚོ། ལམ་ཟུར་གྱི་རྐང་ལམ་ཕྲ་མོ་དག་ལ་ཧོང་ཀོང་གྲོང་ཁྱེར་དང་འདྲ་བའི་མི་
ཚོགས་ཀྱིས་ཁེངས་བསྡད་པ་དེ་ཚོ་རེད། "ཨོ་ཁོ་རེ།” ཌིན་གྱིས་སྐད་བརྒྱབ། "ཚང་མ་
ཉི་མ་དེའི་ནང་དུ་འདུག ཁྱེད་ཀྱིས་མེག་སི་ཁོའི་ཉི་མ་ལ་རོལ་མྱོང་ངམ། སལ། དེས་
ཁྱེད་རང་བཟི་འཇུག་གི་རེད། ཨོ་ཧོ། ང་མཚམས་མ་ཆད་པར་སོང་ན་འདོད། ལམ་ཁ་
ཡིས་ང་བསྐོར་གྱི་འདུག་ཡ།” ང་ཚོས་མོན་ཋེར་རེ་གྲོང་ཁྱེར་གྱི་སྤྲོ་སྣང་དང་འབྲེལ་
ནས་རླངས་འཁོར་འགོག་རྒྱུའི་སྐད་ཆ་བྱུང་སོང་མོད། འོན་ཀྱང་ཌིན་གྱིས་མེག་སི་
ཁོའི་གྲོང་ཁྱེར་ལ་འབྱོར་རྒྱུར་དུས་ཚོད་དམིགས་བསལ་གྱིས་དམ་འཛིན་བྱེད་འདོད་
པ་དང་། དེ་ཙམ་དུ་མ་ཟད། ཁོང་གིས་བགྲོད་ལམ་ནི་ཇེ་སྤྲོ་ལ་འགྲོ་རྒྱུ་ཡིན་པ་ཤེས་
འདུག ལྷག་པར་དུ་མདུན་ཕྱོགས་ཀྱི་ལམ་སྟེ། ནམ་ཡིན་ཡང་མདུན་ཕྱོགས་ཀྱི་ལམ་
ནི་དེ་ལྟར་རེད། གདོན་གྱིས་བཟུང་བ་ལྟར་རླངས་འཁོར་བསྐོར་ཞིང་གཏན་ནས་ངལ་
གསོ་བརྒྱབ་ཡོད་པ་མ་རེད། སི་ཋན་དང་ངེད་གཉིས་ནི་ཧ་ཅང་ཐང་ཆད་ཅིང་། ལྟད་
མོའི་མཚམས་བཞག་ནས་གཉིད་དགོས་འཁེལ་བྱུང་། ངས་མོན་ཋེར་རེ་གྲོང་ཁྱེར་གྱི་
ཕྱི་རོལ་ནས་གནམ་ལ་བལྟས་སྐབས་མོན་ཋེར་རེ་གྲོང་ཁྱེར་རྙིང་པའི་རྒྱབ་ན་ཁྱད་
མཚར་བའི་རི་རྩེ་ཟུང་དཔངས་མཐོ་བར་ཡོད་པ་མཐོང་སོང་ལ། དེ་ནི་ཁྲིམས་འགལ་
ཇག་པ་རྣམས་བསྐྱོད་ས་དེའི་ཕ་རོལ་ཏུ་རེད།
མོན་ཋེ་མོ་རེ་ལོ་སི་གྲོང་ཁྱེར་ནི་ང་ཚོའི་མདུན་ཕྱོགས་ན་ཡོད་ལ། སླར་ཡང་
གནམ་གཤིས་ཚ་བའི་ཁུལ་ལ་མར་འབབ་ཀྱིན་ཡོད། ད་ནི་ཧ་ལས་པའི་ཚ་བ་དང་
ཁྱད་མཚར་བ་ཆགས་བྱུང་། ངས་འདི་ལ་ལྟ་ཆེད་ཌིན་གྱིས་རྐང་བཙུགས་ནས་ང་
གཉིད་ལས་སློང་དགོས་བྱུང་འདུག སལ། ལྟོས་དང་། ཁྱེད་ཀྱིས་འདི་ལ་ངེས་པར་
དུ་ལྟ་དགོས་རེད།” ངས་བལྟས་པ་ཡིན། ང་ཚོ་ནི་འདམ་གཞུང་ཞིག་བརྒྱུད་ནས་འགྲོ་
བཞིན་འདུག་ལ། ལམ་དེའི་རྒྱུད་དུ་ཡོད་པའི་བར་སྟོང་རྙིང་གོག་དག་ན་ཁྱད་མཚར་
བའི་མེག་སི་ཁོའི་མི་རྣམས་ཀྱིས་གྱོན་པ་ཧྲུལ་པོ་གོན་པའི་སྐེ་རགས་ཀྱི་བར་ནས་
གྲི་ལེབ་རེ་བསྣར་ནས་འགྲོ་བཞིན་འདུག་ལ། ཁ་ཤས་ཀྱིས་ཤིང་ཕྲན་གཅོད་བཞིན་
འདུག ཁོ་ཚོ་ཚང་མས་རྣམ་འགྱུར་ཅི་ཡང་མེད་པའི་ཐོག་ནས་ལས་ཀ་བྱེད་མཚམས་
བཞག་ནས་ང་ཚོ་ལ་བལྟས་སོང་། ཤིང་ཕྲན་གྱི་འཛིང་ཐེབས་པའི་བར་ནས་ང་ཚོས་
མཚམས་རེར་རྩྭ་ཡི་ཁེབས་དང་བཅས་པའི་སྤྱིལ་བུ་མཐོང་ཞིང་། དེ་དག་ལ་ཨ་ཧྥི་རི་
ཁའི་ཡུལ་དང་འདྲ་བའི་སྨྱུག་མའི་རྩིག་པ་འདུག ཤིང་ལས་བྱས་པའི་སྤྱིལ་ཁང་ཙམ་
མོ།། ཟླ་བ་ལྟར་ནག་ཅིང་[ནུབ་ཕྱོགས་པས་ཟླ་བའི་ཁ་དོག་ནག་པོའང་འདོད། སྒྱུར་བ་
པོའི་མཆན།]ཁྱད་མཚར་བའི་བུ་མོ་ཚོས་སྔོ་ལྗང་གིས་ཁྱབ་པའི་སྒོ་འགྲམ་དག་ནས་
ང་ཚོ་ལ་ཅེར་ནས་འདུག “ཨོ། ཁོ་རེ། ངས་འདིར་བཀག་ནས་ཤ་ཚ་མོ་ཆུང་ཆུང་དེ་
ཚོ་མཐེ་བོང་གིས་འཕུར་ན་འདོད།” ཌིན་གྱིས་སྐད་བརྒྱབ། ‘འོན་ཀྱང་རྒད་པོ་དང་
རྒན་མོ་རྣམས་ནི་དུས་རྟག་ཏུ་ཉེ་འཁོར་ན་ཡོད་ཅིང་། རྒྱུན་དུ་ཁོང་ཚོ་རྒྱབ་ལོགས་
སུ་ཡོད་ལ། མཚམས་རེར་གོམ་པ་བརྒྱ་སྐོར་གྱི་མཚམས་ན་ཡོད། ཁོང་ཚོས་ཤིང་
ལྕུག་དང་ཤིང་ཆ་འཐུ་བཞིན་ཡོད་ལ། ཡང་ན་ཕྱུགས་འཚོ་བཞིན་ཡོད། ཁོ་ཚོ་ཁེར་
རྐྱང་དུ་གཏན་ནས་འཇོག་གི་མ་རེད། ལུང་པ་འདིའི་ནང་ན་མི་སུ་ཡང་ཁེར་རྐྱང་
མ་རེད། ཁྱོད་གཉིད་དུ་ཡུར་བའི་སྐབས་དེར་ངས་ལུང་པ་འདི་དང་ལམ་ཁ་འདི་
ལ་ལྟད་མོ་བལྟས་པ་ཡིན། ཁོ་རེ། ངའི་སེམས་ལ་འཁོར་ཚད་ཚང་མ་ངས་ཁྱོད་ལ་
བཤད་ཐུབ་ཀྱི་ཡོད་ན་ཅི་མ་རུང་།” ཁོ་ལ་རྔུལ་ཆུ་ཐོན་བཞིན་འདུག ཁོང་གི་མིག་
གཉིས་ནི་དམར་ལམ་མེར་ཁྲོས་པ་དང་ཆབས་ཅིག་ཏུ་ད་དུང་དུལ་ཞིང་འཇམ་པོའི་
ཆ་ཡང་འདུག ཁོང་གིས་ཁོ་དང་འདྲ་བའི་མི་དེ་འདྲ་རྙེད་འདུག ང་ཚོས་རླངས་
འཁོར་རྒྱུག་ཚད་བཞི་བཅུ་ཞེ་ལྔའི་ཐོག་བསྟུད་བསྟུད་དུ་བཏང་ནས་རྫོགས་མཐའ་
མེད་པའི་འདམ་གཞུང་དེ་བརྒྱུད་དེ་ཕྱིན་པ་ཡིན། “སལ། ངའི་བསམ་ཚུལ་ལ་ལུང་
པ་འདི་ལ་ཡུན་རིང་པོའི་བར་དུ་འགྱུར་བ་འགྲོ་གི་མ་རེད། ཁྱེད་ཀྱིས་རླངས་འཁོར་
བསྐོར། ད་ནི་ང་གཉིད་ཀྱི་ཡིན།" ཟེར།
ངས་རླངས་འཁོར་གྱི་ཁ་ལོ་ལ་འཇུས་ནས་ང་རང་རང་གི་བསམ་བློའི་ནང་
འཁོར་བཞིན་གྲོང་སྡེ་ལི་ན་རེ་སི་བརྒྱུད་ནས་གནམ་གཤིས་ཚ་བོ་དེའི་ཁྲོད་ནས།
འདམ་གཞུང་གི་ཐང་ཆེན་བརྒྱུད་དེ། ཧི་ཌལ་གྷོ་གྲོང་ཁྱེར་དང་ཁད་ཉེ་བའི་གཙང་
པོ་རླངས་པ་ཅན་རིའུ་ སོ་ཋོ་ ལ་ མ་རི་ན་བཅས་ལ་བསྐོར་བ་ཡིན། ལྗོན་པའི་ཚོགས་
ཀྱིས་ཁེངས་པའི་ནགས་ཚལ་ཆེན་པོ་དང་བཅས་པའི་ཡུལ་ལྗོངས་ཤིག་ཏུ། ལྗང་ཐིང་
ངེར་ཡོད་པའི་ཞིང་ཁ་རིང་པོ་ཡོད་ས་ཞིག་ངའི་མདུན་དུ་མངོན་བྱུང་། ཟམ་པ་རྙིང་
པ་དོག་པོ་ཞིག་ནས་མི་སྐོར་ཞིག་གིས་ང་ཚོ་འགྲོ་བ་ལ་བལྟས་བྱུང་། གཙང་པོ་ཚ་
བ་ཅན་དེ་རྒྱུག་བཞིན་འདུག དེ་ནས་ང་ཚོ་སླར་ཡང་བྱེ་ཐང་གི་ལུང་པ་ལྟ་བུ་ཞིག་
མ་མངོན་གྱི་བར་དུ་གྱེན་དུ་ཕྱིན་པ་དང་། གྷེ་རི་གོ་རི་ཡ་ཞེས་པའི་གྲོང་ཁྱེར་དེ་ནི་
ང་ཚོའི་མདུན་ཕྱོགས་སུ་ཡོད། གསར་བུ་གཉིས་ནི་གཉིད་དུ་ཡུར་ཞིང་། ང་རང་ཁོ་
ན་རང་གི་མཐའ་མ་མེད་པའི་དུས་ཀྱི་ཁྲོད་དུ་ཁ་ལོའི་འཁོར་ལོ་ལ་འཐམས་ཡོད་ལ།
དེ་ནས་ལམ་ཁ་ནི་མདའ་ལྟར་དྲང་མོར་བསྲིངས་འདུག ཨ་རིའི་མངའ་སྡེ་ཁ་རོ་
ལི་ནའམ་ཡང་ན་ཋེག་ས་སི། ཨ་རི་ཛོ་ན། ཨི་ལི་ནོད་སི་བཅས་ཀྱི་རྒྱུད་དུ་རླངས་
འཁོར་བསྐོར་བ་དང་མི་འདྲ་བ་ཞིག་རེད། འོན་ཀྱང་གོ་ལ་ཧྲིལ་པོའི་ཁྱོན་དུ་རླངས་
འཁོར་བསྐོར་བ་དང་མཚུངས་ལ། དེ་ཡང་འཇིག་རྟེན་འདིའི་ཨ་རབ་ཡུལ་གྱི་ཞིང་
པ་དང་འདྲ་བའི་རྒྱ་གར་བའི་ཁྲོད་དུ། མཐར་ཐུག་རང་ཉིད་ལ་རྒྱུས་ལོན་སློབ་སྦྱོང་
ཡོང་བའི་ས་ཆ་དེ་དག་ལ་ཕྱིན་པ་དང༌། དེ་ཡང་གདོད་མ་ལྷན་སྐྱེས་ཀྱི་རྨང་གཞིའི་
རང་གཤིས་སྙིང་པོ་དང་། ཆོ་ངེ་འདོན་པའི་མིའི་རིགས་ཏེ། ས་ཡི་གོ་ལའི་ལྟེ་བར་
བསྐོར་བའི་དཀྱིལ་ཐིག་གི་སྐེ་རགས་དེའི་ནང་དུ་ཁྱབ་ཡོད་ཅིང་། མ་ལ་ཡ་རྒྱལ་ཁབ་
(རྒྱ་ནག་གི་མཛུབ་མོ་རིང་པོ་ལྟ་བུ་)ནས་གཟི་བརྗིད་ཆེ་བའི་གླིང་ཕྲན་རྒྱ་གར་དང་།
དེ་ནས་ཨ་རབ་ཡུལ་ནས་ཨ་ཧྥི་རི་ཁའི་མོ་རོ་ཁོ་རྒྱལ་ཁབ་བར་དང་། དེ་ནས་འདི་ན་
ཡོད་པ་དང་མཚུངས་པའི་བྱེ་ཐང་ནས་མེག་སི་ཁོའི་ནགས་ཚལ་གྱི་བར་དུ་དང་། ཕོ་
ལི་ནེ་ཤི་ཡ་ཞི་བདེ་རྒྱ་མཚོའི་ཁུལ་གྱི་མཚོ་གླིང་དེ་དག་ནས་བརྩིས་ཏེ་ཆོས་གོས་ངུར་
སྨིག་གྱོན་པའི་ཐེ་ལན་ཌིའི་རྣལ་འབྱོར་པ་སོགས་བསྐོར་ཞིང་བསྐོར་ན། ཁྱེད་ཀྱིས་སི་
པེན་རྒྱལ་ཁབ་ཀྱི་གྲོང་ཁྱེར་ཁ་ཌི་ཛི་ཡི་རྩིག་པ་རྙིང་ཧྲུལ་དག་ལས། དེ་ན་ཡོད་པའི་
མྱ་ངན་གྱི་ཆོ་ངེ་དེ་ག་རང་གོ་བར་འགྱུར་ལ། ཁྱེད་ཀྱི་འཇིག་རྟེན་གྱི་རྒྱལ་ས་རྒྱ་གར་
ཝཱ་ར་ཎ་སི་གྲོང་ཁྱེར་གྱི་གཏིང་ནས་མེལ་ལེ་སྟོང་ཕྲག་བཅུ་གཉིས་ཀྱི་ཁྱོན་དུ་གོ་
བར་འགྱུར། མི་འདི་ཚོ་ནི་རྒྱ་གར་བ་ཡིན་པ་ལ་ནི་བསྙོན་དུ་མེད་ཅིང་། ཅོལ་ཆུང་
གི་ཨ་མེ་རི་ཀའི་ལྟ་བའི་ནང་གི་སྐུ་ཞབས་ཕེ་ཌོ་རོ་སེ་དང་། སྐུ་ཞབས་ཕན་ཆོ་དེ་
ཚོ་དང་གཏན་ནས་མི་འདྲ་ལ། ཁོང་ཚོའི་འགྲམ་རུས་མཐོ་བ་དང་མིག་གསེག་ནས་
ཡོད་ཅིང་། ལས་ཀ་བྱེད་ཕྱོགས་འཇམ། ཁོང་ཚོ་ནི་གླེན་པ་མིན་ལ། ཁོང་ཚོ་ནི་བཞད་
གད་པ་ཡང་མིན། ཁོང་ཚོ་རླབས་ཆེ་ཞིང་གཟི་བརྗིད་ལྡན་པའི་རྒྱ་གར་བ་རྣམས་རེད།
ཁོང་ཚོ་མིའི་རིགས་ཀྱི་འབྱུང་ཁུངས་དང་མིའི་རིགས་ཀྱི་ཡབ་ཆེན་རེད། རྦ་རླབས་
ནི་རྒྱ་ནག་པ་ཚོ་ཡིན་མོད། འོན་ཀྱང་ས་གཞི་ནི་རྒྱ་གར་བའི་དངོས་པོ་དེ་རེད། བྱེ་
ཐང་ལ་རྡོ་ནི་མེད་དུ་མི་རུང་བ་ཞིག་ཡིན་པ་ཇི་བཞིན་དུ་ཁོང་ཚོ་ནི་མིའི་རིགས་ཀྱི་བྱེ་
ཐང་གི་"ལོ་རྒྱུས་”ཁྲོད་དུ་མེད་དུ་མི་རུང་བ་རེད། ང་ཚོ་བསྐྱོད་རིམ་བཞིན་ཁོང་ཚོས་
འདི་ཤེས་འདུག་ལ། རྫུ་མདོག་གིས་རང་ཉིད་ཆེ་མདོག་སྟོན་པའི་ཨ་མེ་རི་ཀའི་ཕྱུག་པོ་
ནི་རང་ས་ན་ཡོད་པའི་བྱིའུ་ཅོ་ཀ་ཞིག་ལས་མ་འདས། ཁོང་ཚོས་གནའ་བོའི་འཇིག་
རྟེན་གྱི་བུ་ནི་སུ་ཡིན་པ་དང་ཕ་ནི་སུ་ཡིན་པ་དེ་ཤེས་ཡོད་པ་རེད། དེ་ནས་དེ་ལ་འགྲེལ་
བརྗོད་མི་བྱེད་པ་རེད། “ལོ་རྒྱུས་"ཀྱི་འཇིག་རྟེན་ལ་གཏོར་བཅོམ་བྱུང་བའི་སྐབས་དེ་
ལ། སྔོན་མར་གྲངས་མེད་དུ་བྱོན་པ་ཇི་བཞིན། ཡེ་ཤུའི་གསུང་རབ་ནས་བཤད་པའི་
འཇིག་རྟེན་འཐོར་ཞིག་གི་མི་དེ་ཚོ་དང་། ཞིང་པ་དེ་ཚོ་སླར་ཡང་ཐེངས་ཤིག་ཡོང་
བ་དང་། མི་རྣམས་ཀྱིས་ཁོང་ཅག་ལ་མེག་སི་ཁོ་རྒྱལ་ཁབ་ཀྱི་བྲག་ཕུག་ནས་སམ་
ཡང་ན་ཨིན་ཌོ་ནེ་ཤ་ཡ་རྒྱལ་ཁབ་ཀྱི་བྷ་ལི་བྲག་ཕུག་ནས་ཅེར་བ་ཇི་བཞིན་ཁོང་ཚོ་
ལ་ཅེར་ནས་འདུག བྲག་ཕུག་དེ་ནས་ཚང་མ་མགོ་ཚུགས་ཡོད་པ་རེད་ལ། དེ་རུ་ཡེ་
ཤུའི་གསུང་རབ་ཀྱི་མི་ཐོག་མ་ཨ་ཌམ་གྱིས་ནུ་མ་ནུས་ཤིང་ཤེས་ཡོན་བསླབས་པ་རེད།
འདི་དག་ནི་ངས་ཚ་བ་ཆེ་ཞིང་ཉི་མས་བསྲེགས་པའི་གྲོང་པ་གྷེ་རེ་གོ་རི་ཡ་ཞེས་པར་
རླངས་འཁོར་བསྐོར་ནས་སོང་སྐབས་ངའི་སེམས་ལ་ཤར་བའི་བསམ་བློ་དེ་ཚོ་རེད།
འདིའི་སྔོན་ལ་ང་ཚོ་སན་ ཨན་ཋོ་ནིའུ་གྲོང་ཁྱེར་དུ་ཡོད་སྐབས་ངས་རྩེད་མཚར་
གྱི་ཚུལ་གྱིས་ཌིན་ལ་བུ་མོ་ཞིག་འཐོབ་པར་བྱེད་རྒྱུའི་ཁས་ལེན་བྱས་པ་ཡིན། དེ་
ནི་རྒྱལ་སྐུགས་བཞག་པ་ཞིག་དང་འགྲན་ཡ་བཙུགས་པ་ཞིག་རེད། ཉི་འོད་འཚེར་
བའི་གྷེ་རེ་གོ་རི་ཡའི་གྲོང་པ་དེ་དང་ཁད་ཉེ་བའི་སྣུམ་ལྡུག་ས་ཚིགས་ཤིག་ཏུ་ངས་
རླངས་འཁོར་བཞག་པའི་སྐབས་དེར་བྱིས་པ་ཞིག་གིས་རླངས་འཁོར་གྱི་མདུན་
ཤེལ་འགེབ་བྱེད་ཆེན་པོ་ཞིག་འཁུར་ནས་རྐང་རྗེན་མར་ལམ་ཁ་བཅད་དེ་ཡོང་བ་
དང་། ངས་དེ་ཨེ་ཉོ་ཤེས་ན་འདོད། "འདོད་པ་ཡོད་དམ། ཕེ་སོ་དྲུག་རེད། སི་པན་གྱི་
སྐད་ཨེ་ཤེས། སེ་སེན་ཏ་ ཕེ་སོ། ངའི་མིང་ལ་ཝིག་ཋོར་ཟེར།" དེ་སྐད་ཟེར།
"མིན།” ངས་རྩེད་མཚར་གྱིས་བརྗོད། "ངས་སེ་ནོ་རི་ཏ་[བུ་མོ་]ཉོ་གི་ཡིན།"
“ཨོ་ཡ། ཨོ་ཡ།" ཁོས་དགའ་སྣང་དང་བཅས་སྐད་བརྒྱབ། “ངས་ཁྱེད་ལ་བུ་མོ་
འཐོབ་པར་བྱེད། དགོང་མོ་ལ། ད་ལྟ་ཧ་ཅང་ཚ་དྲགས་འདུག” ཁོས་ཞེན་པ་ལོག་པའི་
རྣམ་པས་དེ་ལྟར་བཤད། "ཉི་མ་ཚ་དུས་བུ་མོ་ཡག་པོ་ཡོད་པ་མ་རེད། དོ་ནུབ་བར་དུ་
སྒུགས། ཁྱོད་ཁེབས་འདི་ལ་དགའ་འམ།"
ངས་ཁེབས་དེ་མི་འདོད་ཅིང་བུ་མོ་འདོད། ངས་ཌིན་གཉིད་ལས་བསླངས་པ་
ཡིན། "ཨེ། ཁོ་རེ། ངས་ཋེག་ས་སི་མངའ་སྡེ་ནས་ཁྱོད་ལ་བུ་མོ་ཞིག་སྤྲོད་ཅེས་ལབ་པ་
ཡིན། འགྲིག་གི་འདུག རང་གི་རུས་གོག་དེ་འཐེན་ནས། གཉིད་ལས་སད་རོགས།
ཁོ་རེ། ང་ཚོ་ལ་བུ་མོ་འགས་བསྒུགས་ནས་བསྡད་ཡོད།"
“ག་རེ། ག་རེ།" ཌིན་གྱིས་སྐད་བརྒྱབ་ཅིང་འཕར་ལྡིང་ཞིག་བྱས། ཐང་ཆད་འདུག
"ག་བ་ལ། ག་བ་ལ།” ཟེར།
"བྱིས་པ་ཝིག་ཋོར་གྱིས་གང་དུ་ཡོད་པ་ང་ཚོ་ལ་སྟོན་གྱི་རེད།”
"ཨོ་རེད། དེས་ན་འགྲོ་ཡ།"ཌིན་རླངས་འཁོར་ནས་ཕྱི་རོལ་ཏུ་ལྡིང་ཞིང་ཝིག་ཁོར་
གྱི་ལག་པ་ནས་བཟུང་སོང་། འབབ་ཚིགས་འདིའི་མཐའ་སྐོར་ན་ད་དུང་བུ་ཆུང་སྐོར་
ཞིག་འཁོར་ནས་འཛུམ་བཞིན་བསྡད་འདུག་ལ། དེ་ཚོའི་ཕྱེད་ཀ་ཙམ་རྐང་རྗེན་རེད།
ཁོང་ཚོ་ཚང་མས་རྩྭ་ཞྭ་མཐའ་ལྷེབ་ལྷེབ་བྱེད་པ་དག་གོན་འདུག “ཁོ་རེ།"ཌིན་གྱིས་
ང་ལ་དེ་ལྟར་བཤད། “འདི་ནི་ཕྱི་དྲོ་ཞིག་བསྐྱལ་རྒྱུའི་ཐབས་ལམ་ཡག་པོ་ཞིག་མ་
རེད་དམ། འདི་ནི་ཌེན་ཝར་གྱི་པོལ་ཁང་དག་ལས་ཧ་ཅང་ལེགས་པ་འདུག ཝིག་
ཋོར། བུ་མོ་ཡོད་དམ། གང་དུ་ཡོད། དྷོན་ཨེ་དྷེ་[གང་དུ་]" ཁོས་སི་པན་གྱི་སྐད་དུ་དེ་
ལྟར་བཤད།
"ཁོ་ལ་ང་ཚོས་གང་ཞིག་ནས་ཇ་[དུད་ནག་]ཐོབ་མིན་དྲིས་དང་། ཧེ་ བུ་གུ། ཁྱེད་
རང་ལ་སོ་ མ་ ར་ ཛ་ ཡོད་དམ།”
བྱིས་པ་དེས་ངོ་གནག་བཞིན་མགོ་ལྕོག་ལྕོག་བྱས། “ཡོད་དང་ཡོད། དགོང་མོ་ལ་
ཡོད་པ་རེད་ཁོ་རེ། ངའི་མཉམ་དུ་ཤོག”
“ཧེ་ཧེ། ཨོ་ཧོ། ཧོ་ཧོ།” ཌིན་གྱིས་སྐད་བརྒྱབ་སོང་། ཁོ་ནི་མེག་སི་ཁོའི་སྲང་ལམ་
འཇམ་ཐིང་ངེ་བ་དེའི་ནང་དུ་ཡར་ལྡིང་མར་ལྡིང་བྱེད་ཅིང་གཉིད་རྦད་དེ་སངས་
འདུག "ད་ཚང་མ་འགྲོ་ཡ།" ངས་ནི་ལག་ཁི་ སི་ཋེ་རེག་སི་ཞེས་པའི་ཨ་རིའི་ཐ་
མག་དེ་བུ་གུ་ཚོ་ལ་སྤྲོད་བཞིན་ཡོད། ཁོང་ཚོས་ནི་ངེད་ཅག་ལ་བརྟེན་ནས་དགའ་
དགའ་སྤྲོ་སྤྲོ་བྱེད་ཀྱི་འདུག་ལ། དམིགས་བསལ་གྱིས་ཌིན་ལ་བརྟེན་ནས་དེ་འདྲ་བྱེད་
ཀྱི་འདུག ཁོང་ཚོས་ལག་པ་གཉིས་ཐལ་མོ་སྦྱར་ཏེ་ཨ་མེ་རི་ཀའི་ཕོ་གསར་སྨྱོན་པ་
འདིའི་སྐོར་ལ་འགྲེལ་བརྗོད་གཅིག་རྗེས་གཉིས་མཐུད་ཀྱིས་བྱེད་ཀྱི་འདུག “ཁོ་ཚོ་
ལ་རོལ་དང་། སལ། ང་ཚོའི་སྐོར་ལ་སྐད་ཆ་བཤད་ནས་སྐྱིད་སྐྱིད་གཏོང་གི་འདུག
དཀོན་མཆོག་མཁྱེན། ཇི་འདྲའི་འཇིག་རྟེན་ཞིག་ཨང་།” ཟེར། ཝིག་ཋོར་ང་ཚོའི་
མཉམ་དུ་རླངས་འཁོར་དུ་འཛུལ་བྱུང་། ང་ཚོ་ཡོམ་ཡོམ་གྱིས་ཐོན་ཕྱིན་པ་ཡིན། སི་
ཋན་ ཤེ་ཧྥརད་ནི་གཉིད་སྐྱིད་པོར་ཁུག་བསྡད་ཡོད་པ་ལས་འདི་འདྲ་བའི་སྨྱོ་འཚུབ་
འཚུབ་ཁྲོད་དུ་གཉིད་ལས་སད་པ་རེད།
ང་ཚོ་གྲོང་པའི་ཕར་ཕྱོགས་ན་ཡོད་པའི་བྱེ་ཐང་གི་ཕྱོགས་སུ་ཕྱིན་ཅིང་། དེ་ནས་
འདམ་ཅན་གྱི་འཁོར་ལམ་ཞིག་ཏུ་དཀྱོགས་པ་དེ་ལ་བརྟེན་ནས་རླངས་འཁོར་ནི་
སྔོན་ཆད་གཏན་ནས་བྱས་མ་མྱོང་བའི་འཕར་ལྡིང་བྱེད་ཀྱི་འདུག དེའི་མདུན་ཕྱོགས་
ན་ཝིག་ཁོར་གྱི་ཁང་པ་འདུག ཁང་པ་དེ་ནི་ཚེར་མའི་ལྗོན་པ་ཁག་ཋ་སི་ཞེས་པ་ཡོད་
པའི་ཐང་ལེབ་ཅིག་གི་སྣེ་ན་ཆགས་འདུག་ཅིང་། སྟེང་ཕྱོགས་ན་སྡོང་པོ་འགའ་རེ་
འདུག ཁང་པ་ནི་ས་ཕག་གི་ཁང་པ་གྲུ་བཞི་ཞིག་རེད། སྐྱེས་པ་འགའ་ཞིག་ར་སྐོར་གྱི་
ནང་དུ་བསྡད་འདུག “དེ་སུ།” ཌིན་གྱིས་སྐད་བརྒྱབ། དགའ་དྲགས་འདུག
“ཁོང་ཚོ་ངའི་སྤུན་རེད། ངའི་ཨ་མ་ཡང་དེར་འདུག ངའི་སྲིང་མོ་ཡང་འདུག
དེ་ངའི་ནང་མི་རེད། ང་གཉེན་བསྒྲིགས་ཚར་ཡོད། ང་གྲོང་གི་ནང་ལ་སྡོད་ཀྱི་ཡོད།"
"ཁྱེད་ཀྱི་ཨ་མ།” ཌིན་འཚབས། "མོས་སོ་མ་ར་ཛའི་སྐོར་ལ་ག་རེ་ལབ་ཀྱི་རེད།”
"ཨོ། མོས་ང་ལ་དེ་ཚོ་སྟེར་གྱི་རེད།" དེ་ནས་ང་ཚོ་རླངས་འཁོར་དུ་བསྒུགས་པ་
དང་། ཝིག་ཋོར་ཐོན་ནས་ཁང་པའི་ནང་ལ་ལྡིང་ནས་ཕྱིན་སོང་། དེ་ནས་རྒན་མོ་དེ་ལ་
སྐད་ཆ་ཚིག་འགའ་བཤད་སོང་། དེ་མ་ཐག་རྒན་མོ་ཁ་འཁོར་ནས་རྒྱབ་ཀྱི་ཚལ་ར་ལ་
ཕྱིན་པ་དང་། དེ་ནས་སོ་མ་ར་ཛའི་ལོ་མ་སྐམ་པོ་རྣམས་འཐུ་མགོ་བརྩམས་སོང་། ལོ་
མ་དེ་དག་སོ་མ་ར་ཛའི་ལྗོན་པ་ལས་བཏོག་ཏེ་བྱེ་ཐང་གི་ཉི་འོད་འོག་ཏུ་སྐམ་ཆེད་
བཞག་ཡོད་པ་རེད། སྐབས་དེ་ལ་ཝིག་ཁོར་གྱི་སྤུན་རྣམས་ཀྱིས་སྡོང་འོག་ནས་འཛུམ་
མེར་མེར་བྱེད་ཀྱི་འདུག ཁོང་ཚོ་ནི་ང་ཚོ་ཡོད་ས་ལ་ཚུར་ཡོང་ནས་ཐུག་འདོད་བྱེད་
མོད། ཁོང་ཚོ་ཡར་ལངས་པ་དང་ཚུར་ཡོང་རྒྱུ་ལ་དུས་ཚོད་ཅུང་ཙམ་འགོར་གྱི་རེད།
ཝིག་ཋོར་གྱིས་འཛུམ་པའི་གདོང་ཤ་ཚ་མོ་ཞིག་བསྟན་ནས་ཚུར་ཡོང་སོང་།
“ཁོ་རེ།" ཌིན་གྱིས་བཤད། "ཝིག་ཋོར་འདི་ད་སྙིང་རྗེ་ཤོས། བློར་འབབ་ཤོས།
འཚབ་འཚུབ་ཆེ་ཤོས། དཔྲལ་མཚམས་ནས་སྐྲ་གོར་མོར་གཏུབས་པའི་བྱིས་པ་བློར་
འབབ་འདི་ནི་ངའི་མི་ཚེའི་ནང་གཏན་ནས་འཕྲད་མ་མྱོང་བ་དེ་རེད། ཁོ་ལ་ཅིག་ལྟོས་
དང་། ཁོང་གི་གོམ་འགྲོས་དལ་མོ་བློ་ལ་འགྲོ་པོ་དེ་ལ་ལྟོས་དང་། ས་ཆ་འདི་ན་བྲེལ་བ་
བྱེད་དགོས་པའི་རྒྱུ་མཚན་ཡོད་པ་མ་རེད།” རྒྱུན་བསྲིངས་ཤིང་ཆད་མེད་དུ་ཡོང་
བའི་བྱེ་ཐང་གི་རླུང་བུ་རླངས་འཁོར་ནང་དུ་ལྡང་། དེ་ནི་ཧ་ཅང་ཚ།
"ཇི་འདྲའི་ཚ་བོ་ཡོད་པ་མཐོང་སོང་ངམ།" ཝིག་ཋོར་ནི་ཌིན་དང་ལྷན་དུ་མདུན་
གྱི་རྐུབ་སྟེགས་སུ་བསྡད་ནས་རླངས་འཁོར་ཀླད་ཁེབས་འབར་བཞིན་པ་དེ་ལ་མཛུབ་
མོ་ཡར་བཙུགས་ནས་བཤད། “ཁྱེད་ལ་སོ་མ་ར་ཛ་ཡོད། ད་ཆ་ཚ་བ་ཆེ་བ་ཡོད་པ་མ་
རེད། ཁྱོད་སྒུགས།” ཟེར།
"ཨོ་ཡ།" ཌིན་གྱིས་མིག་ཤེལ་ནག་པོ་དེ་སྒྲིག་བཞིན་དུ་བཤད། "ང་སྒུག ཝིག་ཋོར།
ངའི་གསར་བུ། ང་ཏན་ཏན་སྒུག་གི་ཡིན།”
དེ་ནས་ཝིག་ཁོར་གྱི་སྤུན་གཟུགས་རིང་དེས་ཚགས་ཤོག་ཅིག་གི་ནང་ལ་རྩྭ་དེ་
གཅུད་ནས་དལ་མོ་བྱས་ཏེ་འཁྱེར་ཡོང་སོང་། ཁོས་དེ་དག་ཝིག་ཋོར་གྱི་པང་པ་ལ་
གཡུགས་ཤིང་། ལྷོད་ལྷོད་པོའི་ངང་ནས་རླངས་འཁོར་གྱི་སྒོ་ལ་བསྙེས་ཏེ་ང་ཚོ་ལ་
མགོ་ལྕོག་བྱེད་བཞིན་དང་འཛུམ་དམུལ་བཞིན། "བདེ་པོ།” ཟེར། ཌིན་གྱིས་ཁོ་ལ་མགོ་
ལྕོག་བྱས་ཤིང་སྤྲོ་སྣང་གིས་འཛུམ་དམུལ་སོང་། མི་སུ་གཅིག་གིས་སྐད་ཆ་བཤད་མ་
སོང་ལ། དེ་ནི་འགྲིག་བསྡད་པ་རེད། ཝིག་ཋོར་གྱིས་མི་སུ་གང་གིས་མཐོང་མྱོང་མེད་
པའི་སོ་མ་ར་ཛ་ནག་པོའི་ཐ་མག་དེ་གཅུད་(སྨུག་མདོག་གི་ཤོག་ཁུག་སྤྱད་ནས།)
མགོ་བཙུགས་སོང་ལ། དེ་ནི་ཧ་ཅང་ཆེ་བའི་སིག་གྷར་ཐ་མག་ཁོ་རོ་ན་ཞེས་པ་དང་
བོངས་མཚུངས་པའི་ཇ་[དུད་ནག་]ཞིག་རེད། ཧ་ཅང་ཆེན་པོ་འདུག ཌིན་གྱིས་དེ་ལ་
མིག་གདངས་ནས་ཅེར་འདུག ཝིག་ཋོར་གྱིས་ག་ལེར་མེ་བསྒྲོན་ཞིང་ང་ཚོ་ལ་བརྒྱུད་
སྤྲོད་བྱས་སོང་། འདི་ནས་འཐེན་པ་ནི་དུད་ཁུང་གི་སྟེང་དུ་མགོ་བཞག་ནས་འཐེན་
པ་དང་འདྲ། ཚ་བ་འབར་ཐེངས་ཆེན་པོ་གཅིག་གིས་ཁྱེད་རང་གི་མིད་པའི་ནང་དུ་
འབར་འགྲོ་བར་བྱེད། ང་ཚོས་རང་རང་གིས་གང་བརྔུབས་པ་དེ་བཟུང་ནས་ཚང་
མས་དུས་གཅིག་ལ་གློད་པ་ཡིན། དེ་མ་ཐག་ང་ཚོ་བཟི་འདུག ང་ཚོའི་དཔྲལ་བ་ན་
རྔུལ་ཆུའི་ཐིགས་པ་འགག་འདུག གློ་བུར་དུ་མེག་སི་ཁོའི་ལྷོ་ཕྱོགས་ཀྱི་ཨ་ཁ་པུལ་
ཁོ་ཡི་མཚོ་འགྲམ་དང་འདྲ་སེ་བ་འདུག ངས་རླངས་འཁོར་རྒྱབ་ཀྱི་སྒེའུ་ཁུང་ནས་
ཕྱི་རོལ་ལ་བལྟས་པ་ཡིན། ཝིག་ཋོར་གྱི་སྤུན་གཞན་ཞིག་དང་སྤུན་ཁྱད་མཚར་བ་
ཞིག་སྟེ། སྐེ་དཀྲིས་ཤིག་ཕྲག་པར་དཔྱངས་ཤིང་ཕེ་རུ་ཡུལ་གྱི་གདོད་མའི་མིའི་རྣམ་
པ་ཅན་གཟུགས་རིང་དེ་གློག་སྡོང་ཞིག་ལ་བསྙེས་ནས་འཛུམ་དམུལ་བཞིན་འདུག་
ལ། ཁོ་ནི་ཚུར་ཡོང་ནས་ལག་པ་གཏོང་རྒྱུ་ལ་ཧ་ཅང་ངོ་ཚ་འདུག རླངས་འཁོར་
ནི་ཁོང་ཚོ་སྤུན་རྣམས་ཀྱིས་མཐའ་བསྐོར་ཡོད་པར་སྣང་ལ། སྤུན་གཞན་ཞིག་ཌིན་
གྱི་ཕྱོགས་དེ་ནས་མངོན་བྱུང་། དེ་ནས་ཆེས་ཁྱད་མཚར་ཤོས་དེ་བྱུང་སོང་། མི་ཚང་
མ་བཟི་ཐག་ཆོད་ནས་རྒྱུན་ལྡན་གྱི་འགྲོ་ལུགས་འགྲོ་སྲོལ་དེ་ཡལ་བར་གྱུར་བ་དང་
ཆབས་ཅིག གནས་སྐབས་ཀྱི་སྐབས་དོན་ལ་དམིགས་པ་རྩེ་གཅིག་ཏུ་གཏད། ད་ནི་
ཨ་མེ་རི་ཀ་བ་དང་མེག་སི་ཁོ་པ་རྣམས་མཉམ་དུ་བསྡད་ནས་བྱེ་ཐང་གི་རྩེ་དགར་
རོལ་བའི་ཁྱད་མཚར་དེ་དང་། ད་དུང་། ཐག་ཉེར་བླངས་པའི་ངོ་གདོང་དང་། པགས་
པའི་སྟེང་གི་བ་སྤུའི་བུ་ག མཛུབ་མོའི་སྟེང་གི་སེན་མོའི་རྩ་བ། སྤྱིར་བཏང་གི་ངོ་ཚ་
བཞིན་པའི་འགྲམ་པ་སོགས་འཇིག་རྟེན་གཞན་ཞིག་མཐོང་བར་གྱུར། དེ་ནས་གདོད་
མའི་མི་རིགས་སྤུན་གཉིས་ཀྱིས་ང་ཚོའི་སྐོར་ལ་སྐད་དམའ་མོས་སྐད་ཆ་བཤད་སོང་
ལ། རྣམ་པ་དང་ཆེ་ཆུང་། དེ་ནས་རྣམ་འགྱུར་ཐུན་མོང་བ་བསྡུར་བའམ། ནོར་བཅོས་
བྱེད་པ། བཟོ་བཅོས་བྱེད་པ་སོགས་ལས་འཕྲོས་ཏེ་འགྲེལ་བརྗོད་བྱས་སོང་། "ཨོ་རེད།
ཨོ་རེད།” དེ་དུས་ཌིན་དང་སི་ཋན། ངེད་གསུམ་གྱིས་དབྱིན་སྐད་དུ་འགྲེལ་བརྗོད་
བྱས་པ་ཡིན།
“ཕ་གི་ན་ཡོད་པའི་སྤུན་ཁྱད་མཚར་དེ་གློག་སྡོང་ལས་ཅུང་ཙམ་ཡང་མ་འགུལ་
ཞིང་། སྤྲོ་ཞིང་མཚར་བའི་ངོ་ཚ་ཅན་གྱི་ཁོའི་འཛུམ་དེའི་ངར་ཁ་སྐྲ་རྩེ་ཙམ་ཡང་
མ་ཡལ་བར་བསྡད་པ་དེ་ལ་ལྟད་མོ་ལྟོས་དང་། དེ་ནས་ངའི་གཡོན་ན་ཡོད་པའི་
སྤུན་དེ་ནི་ལོ་རྒན་པ་ཡིན་པ་གང་ཞིག་ལ་རང་ཉིད་ལ་གདེང་ཚོད་ཡོད་མོད། གྲོང་
ཁྱེར་གྱི་མི་མགོ་འཁོར་བ་ཞིག་གམ། མཐའ་ན་གཅིག་བྱས་ན་སྤྲང་གོག་ཅིག་དང་
འདྲ་བར་སེམས་སྐྱོ་འདུག འོན་ཀྱང་ཝིག་ཁོར་ནི་མཐོང་ཆ་འཇོག་ཡོད་པའི་གཉེན་
བསྒྲིགས་ཟིན་པ་ཞིག་རེད་ལ། ཁོ་ནི་ དམྱལ་བ་ ཁྱེད་ཀྱིས་མཐོང་བའི་ཨི་ཇིབ་ཀྱི་
རྒྱལ་པོ་ཞིག་དང་མཚུངས། མི་འདི་ཚོ་ནི་དོན་དམ་པའི་གསར་བུ་རེད། འདི་འདྲ་
བ་ཞིག་གཏན་ནས་མཐོང་མ་མྱོང་། ཁོང་ཚོས་ང་ཚོའི་སྐོར་ལ་མཚར་སྣང་གིས་ཁ་
བརྡ་བྱེད་ཀྱིན་འདུག དཔེར་ན། ཤེས་སོང་ངམ། ང་ཚོ་ནང་བཞིན། འོན་ཀྱང་ཁོང་
ཚོ་ལ་རང་གི་ཐུན་མོང་མ་ཡིན་པའི་ཁྱད་ཆོས་ཤིག་ཡོད་པའི་ཐོག་ནས་རེད། ང་ཚོ་
དང་མཚུངས་པར་ཁོང་ཚོའི་དོ་སྣང་ཡང་ཕལ་ཆེར་ང་ཚོའི་གྱོན་པ་གོན་སྟངས་
ཐོག་ལ་འཁོར་ཡོད་ཀྱི་རེད། འོན་ཀྱང་ང་ཚོའི་བསམ་བློ་གཏོང་སྟངས་དང་མི་འདྲ་
བར་རླངས་འཁོར་ནང་དུ་ཡོད་པའི་དངོས་པོ་ཁྱད་མཚར་བ་དང་། ཁོང་ཚོ་དང་
མི་འདྲ་བར་ང་ཚོའི་གད་མོ་དགོད་སྟངས་ཁྱད་མཚར་པོ། ད་དུང་མཐའ་ན་ཁོང་ཚོ་
དང་བསྡུར་ན་ང་ཚོའི་ལུས་ལ་དྲི་མ་ཁ་ཚུལ་སོགས་འཁོར་ཡོད་ཀྱི་རེད། གང་ལྟར་
ཡང་ཁོང་ཚོས་ང་ཚོའི་སྐོར་ལ་ཅི་ཞིག་བཤད་བཞིན་པ་དེ་ཤེས་འདོད་ཀྱིས་ཤི་འགྲོ་
གི་འདུག" ཌིན་གྱིས་ཤེས་ཐབས་བྱས་སོང་། "ཁོ་རེ། ཁོ་རེ་ཝིག་ཁོར། ད་གིན་ཁྱོད་ཀྱི་
སྤུན་གྱིས་ཅི་ཞིག་ལབ་སོང་།”
ཝིག་ཁོར་གྱིས་སྡུག་གིས་ཁེངས་པའི་མྱ་ངན་གྱི་མིག་དེ་ཌིན་ལ་གཏད་ནས། "ཨོ་
རེད། ཨོ་རེད།" ཟེར།
"མ་རེད། ཁྱོད་ཀྱིས་ངའི་དྲི་བ་ཤེས་མ་སོང༌། གསར་བུ་ཁྱོད་ཚོས་ཅི་ཞིག་བཤད་
ཀྱི་ཡོད།"
"ཨོ།” ཝིག་ཁོར་གྱིས་དངངས་འཚབ་ཆེན་པོ་ཞིག་དང་བཅས། “ཁྱོད་ འདི་ སོ་
མ་ར་ཛ་ལ་ དགའ་འམ། མ་ དགའ།” ཟེར།
"ཨོ། རེད། དེ་འགྲིག་གི་འདུག ཁྱེད་ཀྱིས་ཅི་ཞིག་གི་སྐོར་ལ་བཤད་ཀྱི་ཡོད།"
“བཤད་ཨེ། ཨོ་རེད། ང་ཚོས་ཁ་བརྡ་བྱེད། ཁྱོད་མེག་སི་ཁོ་ལ་ཨེ་དགའ།" ཐུན་
མོང་གི་སྐད་གཅིག་མེད་པར་གོ་བརྡ་འཕྲོད་དཀའ་བ་འདུག མི་ཚང་མ་ནི་སླར་ཡང་
ཁུ་སིམ་མེ་བ་དང་སྣང་བར་འགྲོ་བ། བཟི་སྣང་གིས་མྱོས་འདུག དེ་ནས་བྱེ་ཐང་ནས་
མཆེད་པའི་རླུང་བུ་ལ་རོལ་ཅིང་། རང་རང་གི་རྒྱལ་ཁབ་དང་མི་རིགས། སྐྱེ་བོ་སྒེར་
བཅས་ཀྱི་བླ་མེད་རྟག་བརྟན་གྱི་བསམ་གཞིག་ཁྲོད་འཁྱམས།
ད་ནི་བུ་མོ་ལ་འཁོར་བའི་དུས་ཚོད་རེད། སྤུན་རྣམས་ནི་སླར་ཡང་ཤིང་སྡོང་
འོག་གི་རང་གི་ས་ཚིགས་ལ་བདེ་བླག་ཏུ་ལོག ཨ་མ་དེས་རང་གི་ཉི་འོད་འོག་གི་སྒོ་
འགྲམ་དེ་ནས་ང་ཚོ་ལ་ཚུར་བལྟས། ང་ཚོ་ག་ལེར་འཕར་ལྡིང་གིས་གྲོང་དུ་ལོག
ཡིན་ན་ཡང་ད་ལྟ་འཕར་ལྡིང་དེ་ནི་དེ་ཙམ་གྱིས་མི་སྐྱིད་པ་ཅིག་མིན་པར་མ་
ཟད། དེ་ནི་འཇིག་རྟེན་འདིའི་ནང་གི་ཆེས་སྐྱིད་ཤོས་དང་། རྒྱ་མཚོ་སྔོན་པོའི་སྟེང་དུ་
འབྱུང་བ་ཇི་བཞིན།
གཟི་བརྗིད་ཀྱི་ངང་ནས་བསྐྱོད་པའི་རྦ་རླབས་སྟེང་གི་འགྲུལ་
བཞུད་ཅིག་རེད། ལྷན་སྐྱེས་མིན་པའི་གསེར་མདོག་གི་འོད་ཅིག་གིས་ཌིན་གྱི་གདོང་
པ་ཁེབས་འདུག་ལ། དུས་མཚུངས་སུ་ཁོང་གིས་ང་ཚོ་ལ་ཆེས་ཐོག་མར་རླངས་
འཁོར་འོག་གི་ལྡེམ་ལྕགས་དེ་ཤེས་དགོས་པ་མ་ཟད་འགྲུལ་བཞུད་འདི་ལ་རོལ་ཅིག་
ཟེར། ང་ཚོ་ཡར་ལྡིང་མར་ལྡིང་བྱས་པ་དང་མཐའ་ན་ཝིག་ཋོར་གྱིས་ཀྱང་ཤེས་པ་མ་
ཟད་གད་མོ་ཤོར་སོང་། དེ་ནས་ཁོས་ང་ཚོ་ལ་བུ་མོ་གང་དུ་ཡོད་པའི་ལམ་སྟོན་ཕྱིར་
མཛུབ་མོ་གཡོན་ཕྱོགས་སུ་བཙུགས་སོང་། དེ་ནས་ཌིན་གྱིས་འགྲེལ་མི་ཤེས་པའི་
དགའ་སྣང་ཞིག་དང་བཅས་གཡོན་ཕྱོགས་སུ་བལྟ་བཞིན་དེའི་ཕྱོགས་ལ་ཡོ་ཞིང་།
ཁ་ལོའི་འཁོར་ལོ་བསྐོར་ཏེ་འཇམ་པོ་ཞིག་དང་ཏན་ཏན་ཞིག་གི་ཐོག་ནས་ང་ཚོ་
དམིགས་ས་དེ་ལ་འཁྲིད་སོང་། དུས་མཚུངས་སུ་ཁོས་ཝིག་ཋོར་གྱིས་སྐད་ཆ་ཞིག་
བཤད་རྩིས་བྱེད་བཞིན་པ་ལ་ཉན་བཞིན་སྤོབས་ཉམས་དང་ཤོབ་ཉམས་ཀྱི་ཐོག་ནས།
“ཨོ་རེད། ཡིན་དང་ཡིན། ངའི་སེམས་ལ་དོགས་པ་ཅི་ཡང་མེད། ཏན་ཏན་རེད་ཡ། ཁོ་
རེ། ཨོ་ཡིན་དང་ཡིན། ཨོ་རེད་ཡ། གསུངས་གནང་དང་།” སོགས་ཟེར། དེ་ལ་ཝིག་
ཋོར་གྱིས་གདོང་གནག་བཞིན་སི་པན་གྱི་སྐད་བརྗིད་ཅིང་ཉམས་ཅན་ཞིག་གི་ཐོག་
ནས་ལན་བཏབ་སོང་། སྨྱོ་འཚུབ་སེ་བའི་སྐད་ཅིག་གི་རིང་ལ་ཁོས་ཅི་བཤད་པ་ཚང་
མ་ཌིན་གྱིས་ཤེས་བཞིན་ཡོད་པ་དང་། དེ་ཡང་ཁོང་གི་འོད་སྣང་མཆེད་པའི་དགའ་
སྤྲོ་དེས་བསྐྱེད་པའི་དཔག་དཀའ་བའི་རིག་པ་རྒོད་པོ་དང་ཐོལ་བྱུང་གི་ཐམས་ཅད་
མཁྱེན་པའི་བདག་ཉིད་ཅིག་ལ་བརྟེན་ནས་རེད་བསམས་བྱུང་། སྐབས་དེ་རང་ལ།
ངའི་འབར་བཞིན་པའི་མིག་དང་འཕྱུར་བཞིན་པའི་ཀླད་པའི་ནང་དུ། སླར་ཡང་ཁོ་
ནི་ཨ་མེ་རི་ཀའི་སྲིད་འཛིན་ཧྥི་རན་ཁི་ལིན་ཌེ་ལ་ནོ་ རོ་ཛི་ཝེལད་དང་ཆེས་འདྲ་བོ་
འདུག་ལ། ང་རྐུབ་སྟེགས་ནས་ལངས་ཏེ་ཡ་མཚར་གྱི་སྣང་བ་དང་བཅས་ཁ་གདངས་
ཏེ་ཧད་དེ་ལུས། ལྷ་ཡི་གནས་སྐབས་དང་མཚུངས་པའི་འོད་སྣང་གི་ཚ་ཤར་ས་ཡ་རྒྱུག་
བཞིན་པའི་ཁྲོད་ནས་ངས་ཌིན་གྱི་གཟུགས་དབྱིབས་མཐོང་དཀའ་བར་གྱུར་ཅིང་།
ཁོང་ནི་ལྷ་དཀོན་མཆོག་དང་འདྲ་བར་མཐོང་། ང་ནི་ཆེས་བཟི་འདུག་སྟབས་རང་
གི་མགོའི་ལྟག་རྒྱབ་དེ་རྐུབ་སྟེགས་སྟེང་བསྙེས་དགོས་བྱུང་ཞིང་། རླངས་འཁོར་གྱི་
འཕར་ལྡིང་དེས་བདེ་བ་ཆེན་པོའི་མྱོས་སྣང་འདར་སིག་སིག་ཅིག་ངའི་ལུས་ཡོངས་
ལ་བཏང་བྱུང་། སྒེའུ་ཁུང་ནས་མེག་སི་ཁོའི་ཡུལ་ཏེ། ངའི་སེམས་ལ་འདི་ནི་ད་ཆ་
ས་ཆ་གཞན་ཞིག་ཡིན་པ་ལྟར་སྣང་བ་དེ་ལ་ལྟ་འདོད་ཀྱི་སེམས་གློ་བུར་བ་ཞིག་ང་
ལ་བསླེབས་བྱུང་། དེ་ནི་གཟི་བརྗིད་དང་ལྡན་པའི་གཏེར་སྒམ་འོད་ཆེམ་ཆེམ་བྱེད་
པ་རྒྱ་ཡིས་བཏབ་པ་ཞིག་གི་རྒྱ་འགྲོལ་བ་ལས་ང་ཕྱིར་ཕྱོགས་པ་དང་མཚུངས་ཤིང་།
ཁྱེད་རང་ནི་རང་གི་མིག་ལ་གཅེས་ནས་དེ་ལ་ལྟ་རྒྱུར་སྐྲག་པ་དང་། མིག་གཉིས་ནི་
ནང་ངོས་སུ་གུག་འདུག་ལ། གཏེར་དང་རྒྱུ་ནོར་རྣམས་ནི་འཁྱེར་ཐེངས་གཅིག་གིས་
འཁྱེར་མི་ཐུབ་པའི་ཚོད་རེད། ངས་ཁྱུར་མིད་བཏང་། ངས་ནམ་མཁའ་ནས་གསེར་གྱི་
རླངས་པ་འཐུལ་ཞིང་བཤོ་ཡོང་བ་མཐོང་སོང་ལ། དེ་ཡང་རླངས་འཁོར་རྙིང་གོག་གི་
སྟེང་ཁེབས་ཧྲུལ་པོ་དེ་བརྒྱུད་ནས། ངའི་མིག་འབྲས་བརྒྱུད་ནས། ངོ་མ་བཤད་ན་མིག་
འབྲས་ཀྱི་ནང་དུ་དྲངས་སོང་། གང་ས་གང་ལ་ཁྱབ་འདུག ངས་སྒེའུ་ཁུང་ནས་ཚ་
ཞིང་ཉི་འོད་བཀྲག་པའི་སྲང་ལམ་ལ་བལྟས་པ་ཡིན། སྒོ་འགྲམ་ཞིག་ན་བུད་མེད་ཅིག་
ཡོད་པ་མཐོང་བྱུང་། མོས་ང་ཚོས་བཤད་པའི་ཚིག་རེ་རེ་ལ་མཉན་ཞིང་དེ་ནས་རང་
ཉིད་ཀྱིས་རང་ལ་མགོ་ལྕོག་བྱེད་ཀྱི་འདུག་བསམས་བྱུང་། འདི་ནི་ཉལ་ཐ་ལ་བརྟེན་
ནས་ཡོང་བའི་རྒྱུན་ལྡན་གྱི་འཁྲུལ་སྣང་ཞིག་རེད། འོན་ཀྱང་གསེར་གྱི་བཞུར་རྒྱུན་
དེ་མུ་མཐུད་སོང་། དུས་ཚོད་རིང་པོ་ཞིག་གི་ཡུན་ལ་ང་ཚོས་ཅི་ཞིག་བྱེད་བཞིན་ཡོད་
པ་ཤེས་པའི་བདག་གི་ཚོར་ཤེས་རགས་པ་དེ་འགག་ཅིང་། མཚམས་ཤིག་ལ་ངས་མེ་
སྦར་བ་ལས་གྱེན་དུ་བལྟས་ཤིང་། འཇིག་རྟེན་ལ་གཉིད་ལས་སད་པ་ལྟ་བུའི་ཁུ་སིམ་
མེ་བའམ། ཡང་ན་སྟོང་པའི་ཁམས་ལས་རྨི་ལམ་གྱི་ཞིང་དུ་གཉིད་སད་པ་ཞིག་བྱུང་
སྐབས་སླར་དྲན་པ་སོས་པར་གྱུར། ཁོང་ཚོས་ང་ལ་རླངས་འཁོར་ནི་ཝིག་ཁོར་གྱི་ཁང་
པའི་ཕྱི་རོལ་ཏུ་བཀག་ཡོད་ཅེས་བཤད་བྱུང་། ཁོས་རང་གི་བུ་ཆུང་བྱིས་པ་དེ་ལག་
པར་བཟུང་ནས་རླངས་འཁོར་གྱི་སྒོ་འགྲམ་དུ་བསྡད་དེ་ང་ཚོ་ལ་སྟོན་བཞིན་འདུག
“ངའི་བུ་ཆུང་མཐོང་ངམ། ཁོའི་མིང་ཕེ་རེ་ཛི་ཟེར། ཁོ་ དྲུག་ ཟླ་བ་ ལོ་ན།”
"ཅིའི་ཕྱིར། ..." ཌིན་གྱིས་དེ་ལྟར་དྲིས་སོང་ལ། ཁོང་གི་གདོང་ནི་ད་དུང་བདེ་
བ་ཆེན་པོའམ་ཡང་ན་བླ་ན་མེད་པའི་སྐྱིད་སྣང་གི་ཆར་སིམ་སིམ་དེའི་ཁྲོད་དུ་འཕོ་
འགྱུར་བྱས་འདུག ཁོང་གིས་“ཁོ་ནི་ངས་མཐོང་མ་མྱོང་བའི་བྱིས་པ་མཛེས་ཤོས་
དེ་རེད། ཁོའི་མིག་ལ་ལྟོས་དང་། ད་ལྟ། སལ། སི་ཋན།” ཞེས་དྲིས། གཟབ་ནན་དང་
ལྷོད་ཡངས་ཀྱི་རླུང་བུ་ཞིག་དང་བཅས་ང་ཚོའི་ཕྱོགས་སུ་ཁ་འཁོར་ནས་དེ་ལྟར་
བཤད། ཁྱེད་ཅག་གིས་ང་ཚོའི་གྲོགས་པོ་ཡག་པོ་ཝིག་ཋོར་གྱི་མེག་སི་ཁོའི་བུ་ཆུང་
འདིའི་མིག་ལ་དམིགས་ བསལ་ གྱིས་ལྟ་རོགས་ཟེར་གྱིན་ཡོད། དེ་ནས་བུ་འདི་རང་
གི་ཐུན་མོང་མ་ཡིན་པའི་རྣམ་པར་ཤེས་པ་དང་ལྷན་དུ་འཚར་ལོངས་ཀྱིས་ཕོ་ཁྱོ་ག་
ཞིག་ཏུ་འགྱུར་བའི་ཚུལ་དེ་ནི་སྒེའུ་ཁུང་སྟེ། ཁོའི་མིག་འབྲས་གཉིས་ལས་སྟོན་པར་
བྱེད་ཅིང་། དེ་འདྲའི་མཛེས་སྡུག་ཅན་གྱི་མིག་འབྲས་གཉིས་ཀྱིས་ཏན་ཏན་མིའི་རྣམ་
ཤེས་ཀྱི་ཁྲོད་ནས་ཆེས་མཛེས་སྡུག་ལྡན་པ་དེ་ཡིན་པའི་ལུང་བསྟན་དང་བརྡ་སྟོན་གྱི་
འདུག"ཟེར། འདི་ནི་གཏམ་བཤད་སྙིང་རྗེ་པོ་ཞིག་རེད། དེ་ནས་འདི་ནི་བུ་ཆུང་སྙིང་
རྗེ་པོ་ཞིག་རེད། ཝིག་ཋོར་གྱིས་མྱ་ངན་གྱི་གདོང་གིས་རང་གི་ལྷའི་བུ་ལ་ལྟ་བཞིན་
འདུག ང་ཚོ་ཚང་མས་རང་རང་ལ་ཡང་དེ་འདྲའི་བྱིས་པ་ཞིག་ཡོད་ན་བསམས་བྱུང་།
ང་ཚོ་ནི་བྱིས་པ་དེའི་རྣམ་པར་ཤེས་པའི་སྟེང་ལ་འཁོར་ཤུགས་ཆེ་བ་དེ་ལ་བརྟེན་
ནས་ཁོང་གིས་དོན་ཞིག་ཚོར་བར་གྱུར་ཅིང་གདོང་མདོག་འགྱུར་ཏེ་སྐྱོ་བའི་མཆི་མ་
གཏོང་བ་དང་། བཤད་མི་ཤེས་པའི་སྡུག་བསྔལ་ཅིག་ཏུ་འཁྲིད་སོང་བ་དང་། ང་ཚོས་
དེ་སངས་ཐབས་ཀྱི་ཐབས་ལམ་མ་རྙེད། གང་ཡིན་ཟེར་ན་དེ་ནི་དུས་ཚོད་དང་གསང་
བ་ཡ་མཚན་གྲངས་མེད་པ་ཞིག་གི་ཁྲོད་དུ་བསླེབས་ཚར་འདུག ང་ཚོས་ཐབས་ཤེས་
ཡོད་རྒུ་བྱས་པ་ཡིན། ཝིག་ཁོར་གྱིས་བུ་ཆུང་སྐེ་ལ་སྦྱར་ཏེ་གསིག་གསིག་བཏང་། ཌིན་
གྱིས་ཨོ་ཡོ་ཡོ་ལབ། ངས་ལག་པ་བསྲིངས་ནས་བུ་ཆུང་གི་ལག་ངར་ཆུང་ཆུང་དེ་བྱིལ་
བྱིལ་བྱས། ཁོའི་ངུ་སྐད་ཇེ་ཆེར་སོང་། ཨང་"ཌིན་གྱིས་དེ་ལྟར་བཤད། "དགོངས་པ་རྩ་
ནས་མ་ཚོམ། ཝིག་ཁཱོར། ང་ཚོས་ཁོ་སེམས་པ་སྐྱོ་རུ་བཅུག་པ་རེད།” ཟེར།
“ཁོ་སེམས་པ་སྐྱོ་ཡོད་པ་མ་རེད། བྱིས་པ་ངུ་གི་རེད།” ཝིག་ཁོར་གྱི་རྒྱབ་ལོགས་ན་
ཡོད་པའི་སྒོ་འགྲམ་ནས་ཁོའི་ཆུང་མ་ཆུང་ཆུང་རྐང་རྗེན་མ་དེས། མོའི་འཇམ་ཞིང་
སྨུག་མདོག་ལྡན་པའི་ལག་པའི་ནང་བུ་ཆུང་སླར་ཡང་འཇོག་རྒྱུ་ལ་རེ་སྒུག་ལྷད་མེད་
པ་ཞིག་དང་བཅས་དེ་ལྟར་བཤད། མོ་ནི་ཕྱི་རོལ་ཏུ་ཡོང་རྒྱུ་ལ་ཧ་ཅང་ངོ་ཚ་ཅན་རེད།
ཝིག་ཁོར་གྱིས་ང་ཚོ་ལ་རང་གི་བུ་བསྟན་ཚར་བ་དང་། སླར་ཡང་རླངས་འཁོར་དུ་
འཛེགས་ཤིང་། སྤོབས་པ་ཆེན་པོས་གཡས་ཕྱོགས་སུ་མཛུབ་སྟོན་བྱས་སོང་།
“ལགས་སོ།" ཌིན་གྱིས་དེ་ལྟར་བཤད་ནས་རླངས་འཁོར་གྱི་ཁ་དཀྱོགས་ཏེ་ཨ་
ཧྥི་རི་ཁའི་ཨེལ་ཇི་རི་ཡ་རྒྱལ་ཁབ་ཀྱི་སྲང་ལམ་དང་འདྲ་བའི་སྲང་ལམ་དོག་པོ་དེ་
བརྒྱུད་ནས་རླངས་འཁོར་བསྐོར་སོང་ལ། ཕྱོགས་གང་ས་ན་ཡོད་པའི་ངོ་གདོང་དག་
གིས་མཚར་སྣང་འཇམ་པོ་ཞིག་དང་བཅས་ང་ཚོ་ལ་བལྟས་འདུག ང་ཚོ་སྨད་འཚོང་
ཁང་ལ་བསླེབས་སོང་། གསེར་མདོག་གི་ཉི་འོད་འོག་ཏུ་འདི་ནི་འདམ་ཞལ་བྱུགས་
པའི་འཛུགས་སྐྲུན་ཧ་ལས་པ་ཞིག་རེད། སྲང་ལམ་དུ་སྨད་འཚོང་ཁང་ལ་ཁ་གཏད་
ཡོད་པའི་སྒེའུ་ཁུང་གི་རྟེན་ཤིང་ལ་བསྙེས་ནས་བསྡད་ཡོད་པའི་ཉེན་རྟོག་པ་གཉིས་
འདུག་ལ། ཁོང་ཚོས་དོར་མ་ལུག་ལུག་གོན་ཞིང་ཉ་བ་ཉོ་བེ་དང་ཐང་ཆད་ནས་འདུག
ང་ཚོ་ནང་དུ་ཕྱིན་སྐབས་ཁོང་ཚོས་ང་ཚོ་ལ་ལྟ་ཙམ་བྱས་བྱུང་ལ། ང་ཚོས་ཁོང་ཚོའི་
མདུན་དེ་རང་ནས་སྨྱོ་མཆོང་བྱས་པའི་ཆུ་ཚོད་གསུམ་ཧྲིལ་པོའི་རིང་དང་ས་སྲོད་
ཀྱི་སྐབས་ལ་ང་ཚོ་ཕྱིར་མ་ཐོན་གྱི་བར་དུ་ས་དེ་གར་བསྡད་སོང༌། དེ་དུས་ཝིག་ཋོར་
གྱི་ཐོབ་སྐལ་ནས་ཨ་རིའི་སྒོར་མོ་སྐར་མ་ཉི་ཤུ་རྩ་བཞི་དང་དོད་མཉམ་པ་ཞིག་ཁོང་
ཚོར་སྤྲད་སོང་ལ། དེ་ནི་འགྲོ་ལུགས་འགྲོ་སྟངས་ཀྱི་ཆེད་དུ་རེད།
དེ་ནས་འདིར་ང་ཚོས་བུ་མོ་རྙེད་བྱུང་། ཁ་ཤས་ཤིག་ནི་གཞས་འཁྲབ་སའི་སྡིངས་
ཆའི་སྟེང་ན་ཡོད་པའི་སྟེགས་བུའི་སྟེང་ཉལ་ནས་འདུག་ལ། ཁ་ཤས་ཀྱིས་ནི་གཡས་
ཕྱོགས་ན་ཡོད་པའི་ཆང་ཁང་དུ་ཆང་འཐུང་བཞིན་འདུག དཀྱིལ་དེ་ན་སྦུག་ལམ་
ཞིག་ཡོད་པ་དེ་དེད་ན། ཉལ་ཁང་གི་སྤྱིལ་བུ་ཡོད་པ་དེ་དག་ནི་མཚོ་འགྲམ་གྱི་སྤྱི་
གླིང་དག་ན་རང་གི་ཁྲུས་ཆས་འཇོག་ས་ཡོད་པ་རྣམས་དང་འདྲ་སེ་བ་ཞིག་འདུག
སྤྱིལ་ཆུང་འདི་རྣམས་ནི་ཁྱམས་རའི་ཉི་འོད་འོག་ཏུ་འདུག ཆང་ཁང་གི་རྒྱབ་དེ་ན་
སྨད་འཚོང་ཁང་གི་བདག་པོ་དེ་འདུག་ལ། ཁོ་ནི་ལོ་ཉུང་ཞིག་རེད། ང་ཚོས་མེག་
སི་ཁོའི་རོལ་དབྱངས་ཤིག་ཉན་འདོད་འདུག་ཅེས་ཁོ་ལ་བཤད་སྐབས་དེ་མ་ཐག་
ཁོ་བརྒྱུགས་ཏེ་སོང་ནས། འཁོར་ཐག་ཆག་པ་གཅིག་འཁྱེར་ནས་བསླེབས་སོང་ལ།
དེའི་གྲས་ཀྱི་མང་པོ་ཞིག་ནི་རོལ་དབྱངས་པ་ཕེ་རེ་ཛི་ ཕ་ར་ཌོ་ཡི་རོལ་དབྱངས་རེད།
དེ་ནས་ཁོས་གཞས་དེ་དག་སྒྲ་སྐྱེད་ཡོ་ཆས་ནས་བཏང་སོང་། སྐད་ཅིག་གི་རིང་
ལ་ས་ལ་ ཌེལ་ བྷེལ་ལེ་ཞབས་བྲོ་ཁང་འདི་ནས་མཆེད་པའི་རོལ་དབྱངས་ནི་གྷེ་རེ་
གོ་རི་ཡ་གྲོང་ཁྱེར་ཡོངས་ནས་གོ་ཐུབ་པར་གྱུར། ཚོགས་ཁང་རང་དུ་རོལ་དབྱངས་
ཀྱི་འུར་སྒྲ་ནི་ཧ་ཅང་ཆེ། འདི་ནི་དངོས་གནས་འཁོར་ཐག་གཏོང་སྟངས་དེ་རེད་
ལ། དེ་ནི་སྒྲ་སྒམ་གྱི་ཐོག་མའི་དམིགས་ཡུལ་ཡང་རེད། སྒྲ་དེ་དག་གིས་ཌིན་དང་
སི་ཋན། ང་བཅས་སྐད་ཅིག་གི་རིང་ལ་ཧ་ཅང་བློ་ཕམ་བཅུག་བྱུང་། དེ་ཡང་ང་ཚོས་
རང་གི་འདོད་པར་ཡོད་པ་ལྟར་གྱི་རོལ་དབྱངས་སྐད་མཐོན་པོར་གཏོང་རྒྱུའི་སྤོབས་
པ་འདང་མི་འདུག་ལ། འདི་ནི་སྐད་མཐོན་དམན་ང་ཚོས་འདོད་པ་དེ་རེད། རོལ་
དབྱངས་དེ་ནི་ཐད་ཀར་ང་ཚོ་ལ་གཏད་ནས་ལྡིར་གྲག་བྱེད། སྐར་མ་ཁ་ཤས་ཀྱི་ནང་
ཚུད་ལ་གྲོང་དེའི་ཕྱེད་ཀ་ཞིག་སྒེའུ་ཁུང་ལ་བསླེབས་ནས་ཨ་མེ་རི་ཀ་བ་ཚོས་བུད་
མེད་དང་ལྷན་དུ་ཞབས་བྲོ་རྩེ་བཞིན་པ་ལ་བལྟ་གི་འདུག ཉེན་རྟོག་པ་དང་བཅས་
པའི་ཁོང་ཚོ་ཚང་མ་གཤིབས་ཏེ་འདམ་གྱི་རྐང་ལམ་ཐོག་ཏུ་ལངས་ནས་ཁྱད་མེད་
པ་དང་ལྷོད་ལྷོད་ཀྱི་ངང་ནས་གོ་སྐབས་ལེན་བཞིན་འདུག “མམ་བྷོ་ ཇམ་བྷོ་ མོར་”
ཞེས་པ་དང་། “ཆ་ཋན་ནོ་གྷ་ ཌེ་ མམ་བྷོ་”ཞེས་པ། "མམ་བྷོ་ ནུ་མེ་རོ་ ཨོ་ཆོ” ཞེས་པ་
སོགས་ཧ་ལས་མང་པོ་ཞིག་གསེར་མདོག་ལྡན་ཞིང་ཡ་མཚན་ཆེ་བའི་ཕྱི་དྲོ་དེ་ལ་
བྲག་ཆ་ལྟར་མཆེད་ཅིང་ལྡིར་སྒྲ་གྲག འདི་ནི་འཇིག་རྟེན་མ་འཇིག་གོང་གི་ཉིན་
མཐའ་མ་དང་སྟོན་པ་ཡེ་ཤུ་སླར་ཡང་བྱོན་པའི་སྐབས་དེར་གོ་བར་འགྱུར་རྒྱུ་ལ་རེ་
བ་བྱེད་པའི་སྒྲ་དང་མཚུངས་པ་ཞིག་རེད། རྒྱ་གླིང་ཋི་རམ་པེ་ཊི་ཡི་སྒྲ་ནི་ཧ་ཅང་
གང་ལྟར་
མཐོ་སྟབས་ངས་བྱེ་ཐང་ནས་ཀྱང་འདི་གོ་ཐུབ་ཀྱི་རེད་བསམས་བྱུང་ལ།
ཡང་བྱེ་ཐང་ནས་རོལ་ཆ་འདི་ཐོག་མར་དར་བ་རེད། རྔ་རྣམས་ནི་སྨྱོན་པ་རེད། མམ་
བྷོ་ཡི་རྡུང་ལུགས་དེ་ནི་འཛམ་གླིང་དང་ཨ་ཧྥི་རི་ཁའི་ཁོན་གྷོ་གཙང་པོ་ནས་མཆེད་
པའི་རྡུང་ལུགས་དེ་རེད། ཨོམ་ ཏ་ཏ པོ་ པོམ་ ཨོམ་ ཏ ཏ་ པོ་ པོམ། དངོས་གནས་
འཇིག་རྟེན་གྱི་རྡུང་ལུགས་རེད། རམ་བྷ་ཞབས་བྲོའི་རྣོ་སྦྲེང་རོལ་དབྱངས་དག་ནི་སྒྲ་
སྐྱེད་སྒམ་ལས་ང་ཚོའི་སྟེང་དུ་མཆེད་འོང་སོང༌། གཙོ་བོ་དེའི་སྐད་ཅོར་ནི་བར་སྣང་
དུ་དབུགས་ཧལ་བ་དང་མཚུངས། རྒྱ་གླིང་གི་རོལ་དབྱངས་ཀྱི་ལེ་ཚན་མཐའ་མ་དེ་ནི་
རོལ་དབྱངས་པ་ཕ་ར་ཌོ་ཡི་ཆ་ཋན་ནོ་གྷ་ཞེས་པའི་རོལ་དབྱངས་ཧ་ལས་པའི་རྒོད་
པོ་དེ་དང་ལྷན་དུ་ཨ་ཧྥི་རི་ཁའི་རྔ་རིང་ཆ་སྦྱར་དང་ཁིའུ་བྷ་རྒྱལ་ཁབ་ཀྱི་རྔ་རིང་སྤྱད་
ནས་སྐད་ཤུགས་ཆེ་བའི་རྔ་དང་བཅས་ཏེ་བསླེབས་སོང་། དེ་ལ་བརྟེན་ནས་ཌིན
རང་གི་སྣང་བའི་ཁྲོད་དུ་སྐད་ཅིག་གི་རིང་འགག་པར་གྱུར་ཅིང་། དེ་ནས་ཁོ་འདར་
སིག་རྒྱག་ཅིང་རྔུལ་ཆུ་ཐོན། དེ་ནས་རྒྱ་གླིང་གིས་རང་གི་འདར་འདར་བྱེད་པའི་སྒྲ་
དེ་ནི་བྲག་ཕུག་གམ་ཕུག་པ་ཞིག་ཏུ་འོང་བ་དང་འདྲ་བའི་བྲག་ཆ་དང་བཅས་བར་
སྣང་ཉོབ་བེ་བ་དེ་ལ་རྒོལ་སྐབས། ཁོས་འདྲེ་ཞིག་མཐོང་བ་ཇི་བཞིན་མིག་ཇེ་ཆེ་དང་
ཇེ་གོར་ལ་ཕྱིན་སོང་ལ། དེ་ནས་ཁོས་ཤེད་ཀྱིས་མིག་བཙུམས་སོང་། ང་རང་རང་ལ་
མཚོན་ན་ཡང་དེ་ལ་བརྟེན་ནས་གསང་ཐག་གིས་བསྒུལ་བའི་རྩེད་ཆས་ཤིག་དང་
འདྲ་བར་འདར་སིག་རྒྱག རྒྱ་གླིང་གིས་ངས་མཐོང་བའི་འོད་དེ་ལ་ཕར་རྒོལ་བྱས་
པ་གོ་བྱུང་ལ། དེ་ལ་བརྟེན་ནས་ངའི་འཇུར་རྟའི་ནང་ནས་འདར་སིག་བརྒྱབ་བྱུང་།
རོལ་དབྱངས་“མམ་བྷོ་ ཇམ་བྷོ་“མགྱོགས་པོ་དང་ལྷན་དུ་ང་ཚོས་སྨྱོ་འཚུབ་
འཚུབ་ཀྱིས་བུ་མོ་རྣམས་དང་མཉམ་དུ་གཞས་འཁྲབ་པ་ཡིན། ང་ཚོའི་འཁྲུལ་
སྣང་དུ་ཁོང་ཚོའི་སྣ་ཚོགས་པའི་གཤིས་ཀ་རྣམས་འཆར་མགོ་བཙུགས་སོང་།
ཁོང་ཚོ་ཧ་ལས་པའི་བུ་མོ་ཡག་པོ་རེད། ཁྱད་མཚར་བ་ཞིག་ལ་ཧ་ཅང་རྒོད་ཤོས་ཡིན་
པའི་བུ་མོ་དེ་ནི་ཨ་རིའི་གདོད་མའི་མི་རིགས་དང་མི་རིགས་དཀར་པོ་འདྲེས་མ་ཞིག་
རེད་ལ། ཝི་ནེ་ཛུ་ལ་རྒྱལ་ཁབ་ནས་ཡོང་བ་རེད། ལོ་ན་བཅོ་བརྒྱད་ཙམ་རེད། ཕར་
བལྟས་ཚོད་ལ་མོ་ནི་མི་ཚང་ཡ་རབས་ཤིག་ནས་ཡོང་བའི་སྣང་བ་སྟེར། མོས་དངོས་
གནས་མེག་སི་ཁོའི་རྒྱལ་ཁབ་ཏུ་ལོ་ན་དེ་ཙམ་ནས་སྨད་འཚོང་གི་ལས་ཀ་བྱེད་ཀྱི་
ཡོད་ལ། དེ་ཡང་མོའི་འཇམ་མཉེན་གྱི་མཁུར་ཚོས་དང་མཛེས་མའི་ཁྱད་ཆོས་དང་
བཅས་དེ་ལྟར་བྱེད་ཀྱི་ཡོད། དཀོན་མཆོག་མཁྱེན། ཡིད་མུག་པའི་སྐྱོ་གདུང་ཞིག་
གིས་མོ་རང་འདི་ལ་བཙུད་པ་རེད། མོས་ཆང་ནི་ཧུབ་ཆེན་པོས་འཐུང་བར་བྱེད་ལ།
མཐའ་མ་དེ་ལ་མོ་རང་སྐྱུག་གྲབས་བྱེད་ཀྱི་འདུག་བསམས་པའི་སྐབས་ལའང་མོས་
ཆང་ནི་འཇོང་གི་འདུག མོས་ཤེལ་ཕོར་རྣམས་གཅིག་རྗེས་གཉིས་མཐུད་ཀྱིས་ཁ་རྟིང་
སློག་གི་འདུག་ལ། དེའི་རྒྱུ་རྐྱེན་གཞན་ཞིག་ནི་ང་ཚོ་ལ་སྒོར་མོ་གང་མང་མང་གཏོང་
དུ་འཇུག་པའི་ཐབས་ཤེས་དེ་རེད། ཕྱི་དྲོ་ཞིག་ལ་རང་གི་ལྭ་བ་སྲབ་སྲབ་དེ་གོན་ནས་
སྨྱོ་འཚུབ་འཚུབ་ཀྱིས་ཌིན་གྱི་སྐེ་ལ་འཁྱུད་ནས་གཞས་འཁྲབ་ཅིང་ལྟོགས་སློང་བྱས།
ཡོད་ཚད་ལ་ལྟོགས་སློང་བྱས། ཌིན་ནི་ཧ་ཅང་བཟི་དྲགས་ནས་ཡོད་སྟབས་བུ་མོ་དང་
རོལ་དབྱངས་གཉིས་ཀྱི་གང་ཞིག་ནས་མགོ་འཛུགས་རྒྱུའང་མ་ཤེས། དེ་ནས་ཁོང་ཚོ་
སྒེར་ཁང་དུ་བརྒྱུགས་སོང་། ང་ནི་བློར་མི་འབབ་པའི་བུ་མོ་རྒྱགས་པ་ཁྱི་ཡོད་མཁན་
ཞིག་དང་ལྷན་དུ་ཡོད་ཅིང་། ཁྱི་དེས་ང་ལ་སོ་འདེབས་ཐབས་བསྟུད་མར་བྱེད་པའི་
རྐྱེན་ལས་ང་ཁྱི་དེ་ལ་མ་དགའ་ཞིང་། དེ་ལ་བརྟེན་ནས་བུད་མེད་དེའང་ང་ལ་ཁོང་
ཁྲོ་ལངས་སོང་། དེ་ནས་བུ་མོ་དེས་ཁྱི་དེ་རྒྱབ་ཞིག་ཏུ་བཞག་ནས་ང་ལ་འགྲིག་ཐབས་
བྱས་སོང་མོད། མོ་ཚུར་ལོག་ཡོང་དུས་ང་ནི་བུ་མོ་གཞན་པ་ཞིག་དང་ལྷན་དུ་ཡོད། བུ་
མོ་འདི་ནི་མཛེས་ཤོས་མིན་ནའང་མོ་ལས་མཛེས་པ་འདུག མོ་ནི་འབུ་ཁྲག་འཇིབ་
ཅིག་དང་འདྲ་བར་ངའི་སྐེ་ལ་འཁྱུད་ནས་བསྡད་སོང་། ངས་ནི་ཚོགས་ཁང་དེའི་ཕར་
ཕྱོགས་ན་ཡོད་པའི་ལོ་བཅུ་དྲུག་ཅན་གྱི་བུ་མོ་ནག་རིལ་དེའི་ཕྱོགས་ལ་འགྲོ་རྩིས་བྱས་
པ་ཡིན་ལ། བུ་མོ་འདིས་ནི་རང་གི་གྱོན་པ་ཐུང་ཐུང་ཞིག་གི་གོན་པའི་བར་ནས་རང་
གི་ལྟེ་བ་ལ་ཡིད་སྐྱོ་བའི་ངང་ནས་བརྟག་བཞིན་འདུག འོན་ཀྱང་ང་འགྲོ་ཐུབ་མ་སོང་།
སི་ཋན་ལ་ནི་ཨལ་མོན་སྟར་ཁའི་ཤ་མདོག་ཡོད་ཅིང་། གྱོན་པའི་སྨད་ནས་ཡར་ཕྱེད་
ཙམ་དང༌། སྟོད་ནས་མར་ཕྱེད་ཙམ་གྱི་བར་དུ་སྒྲོག་གུ་བརྒྱབ་ཡོད་པའི་བུ་མོ་ལོ་ན་
བཅོ་ལྔ་ཅན་ཞིག་འདུག སྨྱོན་པ་རེད། སྐྱེས་པ་ཉི་ཤུ་སྐོར་ཞིག་སྒེའུ་ཁུང་ལ་བསྙེས་
ནས་ལྟ་བཞིན་འདུག
སྐབས་ཤིག་ལ་བུ་མོ་ནག་རིལ་དེའི་ཨ་མ་ཚུར་ཡོང་སོང་། མོ་ནི་མི་ནག་མིན་
མོད་ཤ་མདོག་སྨུག་པོ་ཅན་ཞིག་རེད། མོ་ཚུར་ཡོང་ནས་རང་གི་བུ་མོ་དང་མཉམ་དུ་
ཡིད་མུག་པའི་ཁ་བརྡ་ཉུང་ཙམ་བྱས་སོང་། དེ་མཐོང་དུས་ངས་དངོས་གནས་བུ་མོ་
དེ་ཐོབ་འདོད་བྱས་པ་དེ་ལ་ཧ་ཅང་ངོ་ཚ་སྐྱེས་བྱུང་། ངས་འབུ་ཁྲག་འཇིབ་ལ་ང་རྒྱབ་
ལོགས་སུ་འཁྲིད་བཅུག་པ་ཡིན་ལ། དེ་ན་རྨི་ལམ་དུ་བྱུང་བ་བཞིན་སྒྲ་སྐྱེད་སྒམ་ལས་
ཅ་ཅོ་དང་འུར་སྒྲ་ཆེ་བ་འདུག ང་ཚོས་ཆུ་ཚོད་ཕྱེད་ཀའི་རིང་ལ་ཉལ་ཁྲི་འཕར་ལྡིང་
བྱེད་བཅུག་པ་ཡིན། ཁང་མིག་དེ་ནི་ཤིང་ལེབ་ཀྱིས་བཟོས་པའི་ཁང་མིག་གྲུ་བཞི་
ཞིག་ལ་སྟེང་ཁེབས་མེད་པ་ཞིག་རེད་འདུག ཟུར་ཞིག་ཏུ་རི་མོ་བཀལ་ཞིང་གཞན་
དེ་རུ་ཁྲུས་གཞོང་བཞག་འདུག མུན་པ་ཅན་གྱི་ཚོགས་ཁང་དེ་ནས་ཡར་མར་འགྲོ་
སྐབས་བུ་མོ་ཚོས་“ཨེ་གྷ་ཝ། ཨེ་གྷ་ཝ་ ཁ་ལེན་ཏེ་”ཞེས་སྒྲོག་ཅིང་། དེའི་དོན་ནི་“ཆུ་
ཚ་བོ་”ལ་གོ་བ་རེད། སི་ཋན་དང་ཌིན་གཉིས་ཀྱང་མཐོང་ས་ན་མི་འདུག ངའི་བུ་མོ་
དེས་ཕེ་སོ་སུམ་ཅུའམ་ཡང་ན་ཨ་སྒོར་གསུམ་དང་ཕྱེད་ཀ་ཙམ་གྱི་གླ་བླངས་སོང་། དེ་
ནས་ཕེ་སོ་བཅུ་འཕར་མ་སྤྲོད་རོགས་ཞེས་ཨུ་ཚུགས་བརྒྱབ་ནས་ཁག་འཇོག་སའི་
སྒྲུང་རིང་པོ་ཞིག་བཤད་སོང་། ངས་མེག་སི་ཁོའི་སྒོར་མོའི་རིན་ཐང་ཤེས་ཀྱི་མེད་ཅིང་།
ངས་ཤེས་པ་ནི་ང་ལ་ཕེ་སོ་ས་ཡ་ཡོད་པ་རེད། ངས་མོ་ལ་སྒོར་མོ་འཕངས་པ་ཡིན། དེ་
ནས་ང་ཚོ་བྲོ་འཁྲབ་ཆེད་དུ་བརྒྱུགས་ཏེ་ཕྱིན་པ་ཡིན། སྲང་ལམ་དུ་མི་ཚོགས་འབོར་
ཆེ་བ་འཛོམས་འདུག ཉེན་རྟོག་པ་ནི་དུས་རྒྱུན་བཞིན་ཉོབ་ཏེ་བསྡད་འདུག ཌིན་
གྱི་ཝི་ནེ་ཛུ་ལའི་བུ་མོ་དེས་ང་སྒོ་ཞིག་ནས་དྲུད་དེ་ཆང་ཁང་ཁྱད་མཚར་གཞན་ཞིག་
གི་ནང་དུ་འཁྲིད་སོང་ལ། ཆང་ཁང་དེ་ནི་སྨད་འཚོང་ཁང་ལ་བདག་པ་འདྲ། དེ་ན་
ཆང་ཞབས་པ་ན་གཞོན་ཞིག་གིས་ཤེལ་ཕོར་འབྱིད་ཞོར་ཁ་བརྡ་གློད་བཞིན་འདུག་
ལ། རྒད་པོ་ཨ་ར་གཞུ་ལྟར་ཡོད་པ་ཞིག་མར་བསྡད་དེ་ལྷག་བསམ་རྣམ་དག་གིས་ཅི་
ཞིག་གི་སྐོར་ལ་ཁ་བརྡ་བྱེད་བཞིན་འདུག འདི་ནའང་སྒྲ་སྐྱེད་སྒམ་ཞིག་ནས་མམ་བྷོ་
རོལ་དབྱངས་སྒྲོག་བཞིན་འདུག འཇིག་རྟེན་ཧྲིལ་པོ་ཡར་ལངས་ཡོད་པ་འདྲ་པོ་ཞིག་
འདུག ཝི་ནེ་ཛུ་ལའི་བུ་མོ་དེ་ངའི་སྐེ་ལ་འཁྱུད་ནས་ཆང་བསླངས་སོང་། ཆང་ཞབས་
པ་དེས་མོ་ལ་ཆང་མ་བླུད། མོས་ཡང་ནས་ཡང་དུ་བསླངས། མཐར་མོ་ལ་ཆང་བླུད་
སྐབས་མོས་ཆང་བཤོས་སོང་། འོན་ཀྱང་ཐེངས་འདིར་རྐང་བཙུགས་ནས་མ་རེད།
མོའི་ཕམ་ཟིན་པའི་ཉམ་ཆུང་གི་མིག་འབྲས་ཀྱི་ནང་ནས་ངས་འགྱོད་གདུང་དེ་དག་
མཐོང་བྱུང་། "གང་ཡང་བྱེད་ཀྱི་མ་རེད། སྙིང་སྡུག” ཅེས་མོ་ལ་བཤད་པ་ཡིན། ངས་
སྟེགས་བུའི་སྟེང་ནས་མོ་རང་སྐྱོར་དགོས་ཀྱི་འདུག མོ་ནི་ཡང་ཡང་འགྲེད་ཀྱི་འདུག
ངས་ལོ་ན་བཅོ་བརྒྱད་ཙམ་ཡིན་པའི་བུ་མོ་ར་བཟི་འདི་འདྲ་མཐོང་མ་མྱོང་། ངས་
མོ་ལ་སླར་ཡང་ཆང་ཉོས་པ་ཡིན། མོས་ངའི་དོར་མ་ནས་འཐེན་ཏེ་བཟོད་གསོལ་ཞུ་
གི་འདུག མོས་ཆང་དེ་ཧུབ་ཀྱིས་འཐུང་། ང་ལ་མོ་འགུག་ཐབས་བྱེད་འདོད་ཀྱི་
འདོད་པ་དེ་མི་འདུག ང་རང་རང་གི་བུ་མོ་ནི་ལོ་ན་སུམ་ཅུ་ཙམ་ཡིན་པ་དང་། མོས་
རང་མགོ་ཐོན་གྱི་འདུག ངའི་པང་ན་ཝི་ནེ་ཛུ་ལའི་བུ་མོ་དེ་འགྲེ་ལོག་རྒྱག་ཅིང་སྡུག་
བསྔལ་མྱོང་བཞིན་པའི་སྐབས་དེར། ངས་རང་གི་བུ་མོ་དེ་སླར་རྒྱབ་ལོགས་སུ་འཁྱེར་
ནས་མོ་གཅེར་བུར་བུད་དེ་ཁ་བརྡ་ཁོ་ན་བྱེད་ན་འདོད། འདི་ངས་ང་ལ་བཤད་པ་
ཡིན། ང་ནི་མོ་རང་དང་བུ་མོ་ནག་རིལ་ཆུང་ཆུང་གཉིས་ལས་གང་ཞིག་འདོད་པའི་
འཁྲུལ་སྣང་ཁྲོད་དུ་ཡོད།
སྙིང་རྗེ་ཝིག་ཋོར་ལ་ཆ་བཞག་ན། དུས་ཚོད་འདིའི་ཡུན་ཧྲིལ་པོར་ཆང་ཁང་གི་
ཅོག་ཙེའི་མཐའ་ཤན་ཟངས་ཀྱི་འཕྲེད་གདང་དེ་ལ་རྒྱབ་བསྙེས་ནས་རང་གི་ཨ་མེ་
རི་ཀ་བའི་གྲོགས་པོ་གསུམ་གྱིས་སྨྱོ་ལས་བྱེད་བཞིན་པ་ལ་བལྟ་ཕྱིར་ཡར་ལྡིང་མར་
ལྡིང་བྱས་ཏེ་བསྡད་སོང་། ང་ཚོས་ཁོ་ལ་ཆང་ཉོས་པ་ཡིན། ཁོའི་མིག་དེ་བུ་མོ་ཞིག་
ལ་ཤོར་ནའང་ཁོས་རང་གི་ཆུང་མའི་སེམས་མི་གསོད་ཕྱིར་བུ་མོ་དེ་བླངས་མ་སོང་།
ཌིན་གྱིས་ཁོའི་ལག་ཏུ་དངུལ་བརྫངས། སྨྱོ་འཚུབ་འཚུབ་ཀྱི་ཟིང་ཆ་འདིའི་ནང་དུ་
ངས་ཌིན་གྱིས་ཅི་ཞིག་བྱེད་ཀྱིན་པ་ལ་ལྟ་རྒྱུའི་གོ་སྐབས་ཤིག་ཐོབ་སོང་། ཁོ་ནི་ཧ་
ཅང་སེམས་འཁྲུགས་ཐག་ཆོད་ནས་ཡོད་སྟབས། ངས་ཁོའི་གདོང་ལ་ཅེར་སྐབས་
ང་སུ་ཡིན་ཤེས་མ་སོང་། "ཨོ་རེད་ཡ། ཨོ་རེད་ཡ།” དེ་ཙམ་ཞིག་བཤད་ནས་བསྡད་
སོང་། འདི་ནི་རྫོགས་མཐའ་མེད་པ་ལྟ་བུ་ཞིག་ཏུ་སྣང་། འདི་ནི་[གཏམ་རྒྱུད་དུ་
ཡོད་པའི་]ཨ་ལི་བྷ་བྷ་དང་ཁོའི་འགྲུལ་བཞུད་ཀྱི་འཕྲང་ལམ། ཁོའི་གར་མཁན་བུ་
མོ་དང་བཅས་པའི་སྐྱེ་བ་གཞན་ཞིག་གི་ཕྱི་དྲོ་ཞིག་ལ། རིང་ཞིང་འཁྲུལ་སྣང་ཅན་
གྱི་ཨ་རབ་ཡུལ་གྱི་རྨི་ལམ་ཞིག་དང་འདྲ། སླར་ཡང་ང་ནི་རང་གི་བུ་མོ་དང་ལྷན་དུ་
མོའི་ཁང་མིག་ཏུ་བརྒྱུགས་པ་ཡིན། ཌིན་དང་སི་ཋན་གཉིས་ཀྱིས་རང་རང་གི་སྔར་
གྱི་བུ་མོ་ཕན་ཚུན་བརྗེས་སོང་། ང་ཚོ་སྐབས་ཤིག་གི་རིང་ལ་མཐོང་ཡུལ་ནས་ཡལ་
བར་གྱུར། ལྟད་མོ་བ་ཚོས་མུ་མཐུད་ནས་ལྟད་མོ་ལྟ་རྒྱུ་ལ་སྒུག་དགོས་པ་རེད། ཕྱི་
དྲོ་འདི་ནི་ཇེ་རིང་དང་ཇེ་གྲང་རེད།
གང་མྱུར་གྱིས་མཛེས་ཤིང་རྙིང་པའི་གྷེ་རེ་གོ་རི་ཡ་ཞེས་པའི་གྲོང་ཁྱེར་འདིའི་
ལྐོག་གྱུར་རང་བཞིན་གྱི་མཚན་མོ་ཤར་ཡོང་གི་རེད། མམ་བྷོ་རོལ་དབྱངས་ནི་སྐད་
ཅིག་ཙམ་ལ་ཡང་འཇགས་མ་སོང་ལ། ནགས་ཚལ་གྱི་ཁྲོད་དུ་རྫོགས་མཐའ་མེད་
པའི་འགྲུལ་བཞུད་ཅིག་བྱེད་པ་དང་མཚུངས་པར་སྨྱོ་འཚུབ་འཚུབ་རེད། བུ་མོ་ནག་
རིལ་ཆུང་ཆུང་དེས་རྒྱལ་མོ་ཞིག་དང་འདྲ་བར་གོམ་སྟངས་སྒྱུར་ལུགས་དང་བཅས་
པ་ལས་མིག་གཡོལ་དཀའ་བ་བྱུང་ཞིང་། མཐའ་ན་ཆང་ཞབས་པ་ངོ་ནག་དེས་བུ་
མོ་དེ་ང་ཚོ་ལ་ཆང་འགྱོག་པའི་ལས་ཀ་དང་ལྟག་རྒྱབ་དེར་ཕྱགས་མ་རྒྱག་པའི་ལས་
ཀ་ལའང་བཀོལ་སོང་། དེར་ཡོད་པའི་བུ་མོའི་ཁྲོད་ནས་མོ་ནི་སྒོར་མོ་མཁོ་ཤོས་དེ་
ཡིན་པ་དང་། གཅིག་བྱས་ན་མོའི་སྤུན་སྲིང་ཆུང་ཆུང་དེ་ཚོའི་ཆེད་དུ་སྒོར་མོ་ལེན་
ཆེད་མོའི་ཨ་མ་དེར་འོངས་པ་རེད། མེག་སི་ཁོའི་མི་རྣམས་ནི་དབུལ་པོ་རེད། ང་རང་
མོའི་འཁྲིས་ལ་བཅར་ནས་སྒོར་མོ་ཞིག་སྤྲོད་འདོད་པའི་བསམ་བློ་ཞིག་ང་ལ་གཏན་
ནས་གཏན་ནས་འཁོར་མ་སོང་། མོས་སྒོར་མོ་སྤྲད་པ་དེ་ནི་མཐོང་ཆུང་བྱས་སོང་སྙམ་
པའི་ཐོག་ནས་སྒོར་མོ་དེ་ལེན་གྱི་རེད་ལ། མོ་དང་འདྲ་བའི་རིགས་ཀྱིས་མཐོང་ཆུང་
མྱོང་བ་དེས་ང་འཚབ་ཏུ་བཅུག་སོང་། ངོ་མ་བཤད་ན་ངའི་སྨྱོ་འཚུབ་འཚུབ་ཀྱི་ཆུ་
ཚོད་འགའ་ཤས་འགོར་བའི་རིང་དེར་ང་ནི་མོ་ལ་བརྩེ་དུང་ཆགས་འདུག་ཅིང་། དེ་
ནི་ནོར་ས་གོལ་ས་མེད་པའི་སེམས་ལ་ཕོག་པའི་ཟུག་གཟེར་དེ་རང་རེད་ལ།
སྙིང་ལ་གྲི་བཙུགས་པ་དེ་རང་རེད། ཤུགས་རིང་དེ་རང་རེད། མནར་གཅོད་དེ་རང་རེད།
དེ་དག་ལས་ཀྱང་ཐུག་ཏུ་འགྲོ་རྒྱུ་ལ་སྐྲག་སྣང་དང་འཛེམས་ཟོན་དེ་རང་རེད། ཁྱད་
མཚར་བ་ཞིག་ལ་ཌིན་དང་སི་ཋན་གཉིས་ཀྱིས་ཀྱང་མོ་ལ་གཏུགས་རྒྱུར་འཇོན་མ་
མོའི་རྩོད་མེད་ཀྱི་ཆེ་མཐོང་དེས་ནི་སྨད་འཚོང་ཁང་རྙིང་པ་རྩུབ་པོ་ཞིག་
གི་ནང་དུ་མོ་རང་དབུལ་པོར་བསྒྱུར་བ་རེད། དེ་ལ་སོམས་དང་། སྐབས་ཤིག་ལ་ཌིན་
ནི་སྐུ་འདྲ་ཞིག་དང་འདྲ་བར་མོའི་ཕྱོགས་སུ་ཡོ་བཞིན་འཕུར་ཆོག་ཆོག་གིས་བསྡད་
སོང་ལ།
ཅིང་། མོས་ལྷོད་ལྷོད་དང་ང་རྒྱལ་གྱི་རྣམ་པས་ཁོའི་ཕྱོགས་སུ་བལྟས་སྐབས། ཁོ་ནི་
གདོང་སྨད་ཅིང་། གྲོད་པ་ལ་ཕུར་མཚམས་བཞག་ནས་ཁ་གདངས་འདུག དེ་ནས་
མཐའ་མ་དེར་ཁོས་རང་གི་མགོ་བོ་དུད་སོང༌། དེ་ཡང་མོ་ནི་རྒྱལ་མོ་ཞིག་ཡིན་པ་དེ་
ལ་མགོ་བོ་དུད་པ་རེད།
ད་ནི་གློ་བུར་བ་ཞིག་ལ་ཝིག་ཋོར་གྱིས་ནི་ཁོང་ཁྲོ་དང་བཅས་ང་ཚོའི་དཔུང་པ་
ནས་བཟུང་སྟེ་སྨྱོ་འཚུབ་འཚུབ་ཀྱི་རྣམ་འགྱུར་སྟོན་གྱིན་འདུག
“ག་རེ་བྱུང་སོང་།” ཁོས་ཐབས་ཤེས་ཡོད་རྒུ་རྩལ་སྤྲུགས་ཀྱིས་ང་ཚོ་ལ་གོ་བརྡ་
སྤྲོད་པའི་འབད་བརྩོན་བྱས་སོང་། དེ་ནས་ཁོ་ཆང་ཁང་དུ་ཕྱིར་བརྒྱུགས་ཏེ་ཆང་
ཞབས་པ་ལས་བྱུང་འཛིན་བླངས་པ་དང་། ཆང་ཞབས་པ་དེས་ཁོ་ལ་སྡང་མིག་
གིས་བལྟས་སོང་ལ། དེ་ནས་ཁོས་བྱུང་འཛིན་དེ་ང་ཚོ་ལ་སྟོན་ཕྱིར་འཁྱེར་ཡོང་སོང་།
བྱུང་འཛིན་དེ་ནི་ཕེ་སོ་སུམ་བརྒྱ་བརྒལ་བའམ་ཡང་ན་ཨ་རིའི་སྒོར་མོ་སུམ་ཅུ་སོ་
དྲུག་ཙམ་ཞིག་ཡིན་སྟབས། སྨད་འཚོང་ཁང་ཞིག་ལ་མཚོན་ན་སྒོར་མོ་ཧ་ཅང་ཕོན་
ཆེན་པོ་རེད། ད་དུང་ཡང་ང་ཚོ་ནི་ར་དྭངས་མེད་ཅིང་ཕྱི་རོལ་ཏུ་ཐོན་འགྲོ་རྒྱུའི་
འདོད་པའང་མེད། ང་ཚོ་ཚང་མ་ཐང་ཆད་ཐག་ཆོད་ནས་ཡོད་ནའང་། ང་ཚོས་བགྲོད་
དཀའ་བའི་འགྲུལ་ལམ་འདིའི་མཐའ་མཇུག་ཏུ་ང་ཚོས་རྙེད་པར་གྱུར་པའི་ཨ་རབ་
པའི་ཡུལ་ཞིག་དང་འདྲ་བའི་དག་པའི་ཞིང་ཁམས་ཁྱད་མཚར་པོ་འདི་རྙེད་ཅིང་
དེར་ཡོད་པའི་ང་ཚོའི་བུ་མོ་སྙིང་རྗེ་མོ་དག་དང་ལྷན་དུ་ད་དུང་དུས་ཚོད་བསྐྱལ་ན་
འདོད། འོན་ཀྱང་མཚན་མོ་ནི་སླེབས་ལ་ཉེ་ཞིང་། ང་ཚོ་ནི་མཐའ་སྣེ་ལ་སླེབས་དགོས་
ཡོད། ཌིན་གྱིས་དེ་མཐོང་བ་དང་རང་ཉིད་ར་བཟི་བ་དྭངས་ཐབས་ལ་འབད་པ་དང་
བསམ་གཞིག་བྱས་ཤིང་ཁྲོ་གཉེར་བསྡུས། མཐའ་མ་དེར་ངས་ང་ཚོ་འདི་ནས་གཏན་
དུ་གྱེས་རྒྱུའི་གྲོས་མགོ་བསླངས་པ་ཡིན། “ང་ཚོ་ལ་བྱེད་རྒྱུ་ཧ་ཅང་མང་པོ་ལུས་ཡོད།
ཁོ་རེ། ད་འདི་ལ་ཁྱད་པར་ཆེན་པོ་ཡོང་གི་མ་རེད།" ཅེས་ལབ་པ་ཡིན།
"ཏག་ཏག་རེད།" ཌིན་གྱིས་ནི་མིག་ཤེལ་གོན་ཞིང་། རང་གི་ཝི་ནེ་ཛུ་ལའི་བུ་མོ་
ལ་འཁོར་ནས་དེ་སྐད་བརྗོད། མོ་ནི་མཐར་ར་བཟི་འདུག་ལ། ཤ་མདོག་དཀར་བའི་
རྐང་པ་གཉིས་དར་གོས་ཀྱི་གྱོན་པའི་ཕྱི་ལ་བསྟན་ནས་ཤིང་གི་སྟེགས་བུའི་སྟེང་
ཉལ་འདུག སྒེའུ་ཁུང་ནང་གི་ལྟད་མོ་ཚོས་ལྟད་མོ་འདིའི་ཁེ་བཟང་བླངས་སོང་ལ།
ཁོང་ཚོའི་རྒྱབ་ཏུ་གྲིབ་མ་དམར་པོ་ཞིག་རིམ་གྱིས་མངོན་མགོ་བརྩམས། གློ་བུར་གྱི་
ལྷིང་འཇགས་ཤིག་གི་ཁྲོད་ནས་ངས་གང་ཞིག་ནས་བྱིས་པའི་ངུ་སྐད་ཐོས་ཤིང་། དེ་
ལ་བརྟེན་ནས་ང་ནི་གང་ལྟར་ཡང་མེག་སི་ཁོའི་རྒྱལ་ཁབ་ཏུ་ཡོད་པ་དང་། འཁྲིག་
སྲེད་གློག་བརྙན་དང་མྱོས་རྫས་ཧ་ཤི་ཤའི་ལྷ་ཡུལ་གྱི་ཉིན་མོའི་རྨི་ལམ་ཁྲོད་དུ་མེད་
པ་དེ་དྲན་སོས་བྱུང་།
ང་ཚོ་འཁྱོར་བཞིན་ཕྱི་ལ་ཐོན། ང་ཚོས་སི་ཋན་བརྗེད་འདུག ང་ཚོ་ཁོ་ལེན་ཆེད་
ཕྱིར་བརྒྱུགས། ཁོས་དགོང་མོའི་སྨད་འཚོང་མ་གསར་པ་དེ་ཚོ་ལ་དགའ་བཞིན་སྤྲོ་
བཞིན་མགོ་བོ་དུད་བཞིན་བསྡད་འདུག སྨད་འཚོང་མ་དེ་ཚོ་ནི་མཚན་གྱི་ལས་
ཀ་ལ་འབྱོར་ཙམ་རེད། ཁོས་སླར་ཡང་མགོ་འཛུགས་འདོད་བྱེད་ཀྱི་འདུག ཁོ་ར་བཟི་
དུས་ཁྲུ་བཅུའི་གཟུགས་ཚད་ཡོད་པ་བཞིན་འཁྱོར་ནས་འགྲོ ར་བཟི་དུས་ཁོ་ནི་བུད་
མེད་ལས་ཕར་འདྲུད་རྒྱུ་དཀའ། ད་དུང་བུད་མེད་རྣམས་ནི་ཁོ་ལ་འཁྲི་ཤིང་བཞིན་
འཐམས་ནས་འདུག ཁོས་ནི་མུ་མཐུད་སྡོད་རྒྱུར་ཨུ་ཚུགས་བྱས་ཤིང་། གསར་ཞིང་
མཚར་ལ། ཧ་ཅང་ལེགས་པའི་ལྕམ་སྐུ་སི་ནོ་རི་ཏ་[བུ་མོ་དར་མ་ལ་འཇུག་པའི་སི་
པན་གྱི་སྐད་]འགའ་ལ་ཚོད་ལྟ་བྱས་ན་འདོད། ཌིན་དང་ངེད་གཉིས་ཀྱིས་ཁོའི་རྒྱབ་
ལ་གཞུས་ནས་ཕྱི་རོལ་ཏུ་དྲུད་པ་ཡིན། ཁོས་མི་ཚང་མ་སྟེ། བུ་མོ་རྣམས་དང་ཉེན་
རྟོག་པ། མི་ཚོགས། སྲང་ལམ་དུ་ཡོད་པའི་བྱིས་པ་རྣམས་ལ་བདེ་མོ་བྱོས་ཟེར་བའི་
ལག་བརྡ་ཡང་ཡང་བྱས། ཁོས་གྷེ་རེ་གོ་རི་ཡའི་མི་ཚོགས་ཀྱི་དགའ་བསུའི་ལན་དུ་
ཕྱོགས་གང་ས་ལ་ལག་པ་ཁ་ལ་སྦྱར་ཏེ་འོ་བསྐྱལ། ཇག་ཤོག་གི་ཁྲོད་དུ་སྤོབས་པ་དང་
བཅས་འཁྱར་འཁྱོར་གྱིས་གོམ་པ་སྤོས། ཁོང་ཚོ་ལ་ཁ་བརྡ་བྱེད་པའི་འབད་བརྩོན་
བྱས། མི་ཚེའི་ཕྱི་དྲོ་ཡག་པོ་འདི་ལ་བྱུང་བའི་དོན་ཚང་མའི་ཐད་ནས་རང་གི་བརྩེ་
བ་དང་དགའ་བ་རྣམས་གོ་བརྡ་འཕྲོད་ཐབས་བྱས། མི་ཚང་མ་གད་མོ་ཤོར། ཁ་ཤས་
ཀྱིས་ཁོའི་རྒྱབ་ལ་ཐལ་ལྕག་གིས་གཞུས། ཌིན་ཕྱིར་བརྒྱུགས་ནས་ཉེན་རྟོག་པ་རྣམས་
ལ་ཕེ་སོ་བཞི་སྤྲད་ནས་ལག་པ་བཏང་ཞིང་འཛུམ་དམུལ། གུས་བཏུད་ཞུས། དེ་ནས་
ཁོ་རླངས་འཁོར་དུ་མཆོངས། ང་ཚོས་ངོ་ཤེས་པའི་བུ་མོ་རྣམས་དང་། མཐའ་ན་སྐྱེལ་
མའི་ཆེད་དུ་གཉིད་སད་པར་གྱུར་པའི་ཝི་ནེ་ཛུ་ལའི་བུ་མོ་དང་བཅས་པ་རླངས་
འཁོར་གྱི་མཐའ་སྐོར་དུ་འཛོམས། འོད་ཆེམ་ཆེམ་གྱི་གྱོན་པ་ཐབས་ཆག་དེ་ཚོ་གོན་
ནས་འཚང་ཁ་བརྒྱབ། བདེ་མོ་འཇོག་པའི་ཁ་བརྡ་བྱས་ཤིང་ང་ཚོ་ལ་འོ་བསྐྱལ།
ཝི་ནེ་ཛུ་ལའི་བུ་མོ་དེས་མཐའ་ན་མིག་ཆུ་ཡང་བཏང་སོང་། ཡིན་ན་ཡང་ང་ཚོའི་
ཆེད་དུ་མིན་པ་ང་ཚོས་ཤེས། ང་ཚོ་ཚང་མའི་ཆེད་དུའང་མ་རེད། འོན་ཀྱང་འགྲིག་
པ་རེད། འགྲིག་ཐག་ཆོད་པ་རེད། ངའི་བུ་མོ་ནག་རིལ་ནི་ནང་ལོགས་ཀྱི་གྲིབ་ནག་
ཁྲོད་དུ་ཡལ་ཚར་འདུག ད་ཚང་མ་ཚར་བ་རེད། ང་ཚོ་ཕྱིར་ཐོན་ཞིང་། ཕེ་སོ་བརྒྱ་
ཕྲག་བརྒལ་བའི་སྟོན་མོ་དང་སྤྲོ་སྐྱིད་དེ་དག་རྒྱབ་ཏུ་བསྐྱུར། འདི་ནི་ཉིན་ངན་ཞིག་
གི་ལས་ཀ་དང་འདྲ་པོ་མི་འདུག མམ་བྷོ་རོལ་དབྱངས་ཀྱི་གདོན་འདྲེ་དེ་ང་ཚོའི་རྗེས་
སྙེག་ནས་ཁང་ཤར་འགའ་ལ་བསླེབས་བྱུང་། ད་ནི་ཚང་མ་ཚར་སོང་། “གྷེ་རི་གོ་རི་ཡ།
བདེ་མོ་བྱོས།” ཌིན་གྱིས་སྐད་བརྒྱབ་ཅིང་འོ་ཞིག་བསྐྱལ།
ཝིག་ཁོར་གྱིས་ནི་ང་ཚོ་ལས་བརྩམས་ཏེ་སྤོབས་པ་བྱེད་ཅིང་རང་ཉིད་ལ་ཡང་
སྤོབས་པ་བྱེད། “ད་ཁྱེད་རང་ཚོ་ཁྲུས་ལ་དགའ་འམ།” ཞེས་དྲིས་བྱུང༌། ཨོ་རེད། ང་ཚོ་
ཚང་མས་ཁྲུས་ཡག་པོ་ཞིག་བྱེད་ན་འདོད།
དེ་ནས་ཁོས་ང་ཚོ་ལ་འཛམ་བུ་གླིང་གི་ཡ་མཚན་ཆེ་ཤོས་དེ་ལ་ལམ་སྟོན་བྱས་
སོང་ལ། དེ་ཡང་གྲོང་དེ་ནས་རྒྱ་ལམ་བརྒྱུད་དེ་མེལ་ལེ་གཅིག་ཙམ་སོང་མཚམས་
ཡོད་པའི་ཨ་མེ་རི་ཀ་བའི་ཁྲུས་ཁང་རིགས་དེ་འདྲ་ཞིག་འདུག དེར་བྱིས་པ་མང་
པོས་ཆུ་རྫིང་ནང་དུ་ཆུ་རྩེད་བྱེད་ཅིང་། རྡོའི་ཁང་པ་ཞིག་གི་ནང་དུ་ཁྲུས་ཁང་ཡོད་
པ་དེ་ལ་འཛུལ་རྒྱུར་སྒོར་མོ་སྐར་མ་ཁ་ཤས་རེད། དེ་ཡང་ཞབས་ཞུ་བ་ཞིག་ལས་ཁྲུས་
རྫས་དང་ཁྲུས་རས་ཀྱང་ཐོབ་ཀྱི་འདུག དེ་ཙམ་དུ་མ་ཟད་ད་དུང་བྱིས་པའི་གླིང་ག་
ཉམ་ང་བ་ཞིག་ལ་དཔྱངས་རྩེད་ཡོ་ཆས་དང་ཡུམ་ཆེན་མེ་རེ་བསྐོར་ནས་ཕེབས་
ཟེར་བའི་བྱིས་པ་ཞོན་རྩེད་འཕྲུལ་འཁོར་ཆག་ཏོ་ཞིག་བཅས་འདུག དེ་ནས་ཉི་མ་
དམར་ལམ་མེར་ནུབ་དུས་ཀྱི་མཚམས་འདིར་འདི་ནི་ཧ་ཅང་ཁྱད་མཚར་བ་ཞིག་
ཡིན་པ་མ་ཟད་ཧ་ཅང་མཛེས་པོ་ཞིག་ཀྱང་རེད། སི་ཋན་དང་ངེད་གཉིས་ལ་ཁྲུས་རས་
ཐོབ་པ་དང་། ནང་དུ་ཡོད་པའི་ཁྲུས་ཁང་གྲང་སི་ལེ་བ་དེའི་ནང་དུ་མཆོངས་ཤིང་།
གཟུགས་པོ་སོས་ཤིང་གསར་པའི་རྣམ་པ་ཞིག་གིས་ཕྱིར་ཐོན་པ་ཡིན། ཌིན་གྱིས་ཁྲུས་
བྱེད་རྒྱུར་འདོད་པ་བྱས་མ་སོང་ལ། ཁོ་ནི་གླིང་ག་ཉམ་ང་བ་དེའི་ཕ་རོལ་ཏུ་ཝིག་ཋོར་
དང་ལྷན་དུ་ལག་པས་འཁྱུད་རེས་བྱས་ཏེ་འཆམ་འཆམ་བྱེད་བཞིན་ཁ་བདེ་ལྕེ་བདེ་
དང་སྤྲོ་སྣང་གིས་ཁ་བརྡ་གློད་ཀྱིན་འདུག་ལ། མཐའ་ན་སྐབས་གཅིག་གི་རིང་ལ་
ཁོའི་ཕྱོགས་སུ་སྤྲོ་སྣང་གིས་ཡོ་བཞིན་བསྡད་ནས་རང་གི་ཁུ་ཚུར་རྡེག་བཞིན་འདུག
དེ་ནས་ཁོང་ཚོ་མུ་མཐུད་ནས་ལག་པ་འཁྱུད་རེས་བྱས་ཏེ་འཆམ་འཆམ་བྱས་སོང་།
ཝིག་ཋོར་ལ་བདེ་མོ་བྱོས་ཞེས་བརྗོད་རྒྱུའི་དུས་ཚོད་ལ་བསླེབས་ཡོད་ཙང་། ཌིན་གྱིས་
གོ་སྐབས་དེ་བླངས་ནས་ཁོའི་མཉམ་དུ་ཁེར་རྐྱང་དུ་ཡུད་ཙམ་རིང་སྡོད་རྒྱུ་དང་། གླིང་
ག་ལ་རྟོག་ཞིབ་བྱ་རྒྱུ། སྤྱིའི་ཆ་ནས་དོན་རྣམས་ལ་རང་གི་བསམ་ཚུལ་ཅི་ཡོད་ལེན་
རྒྱུ། མདོར་བསྡུས་ན་ཁོང་ལ་རོལ་རྒྱུ་བཅས་བྱེད་བཞིན་པ་ང་ཚོས་མཐོང་བྱུང་ལ། དེ་
ནི་ཌིན་ཁོ་ནས་བྱེད་ཐུབ་པ་ཞིག་རེད།
ང་ཚོ་ཐོན་དགོས་སྟབས་ཝིག་ཋོར་ནི་ཧ་ཅང་སེམས་སྐྱོ་འདུག “ཁྱེད་ཚོ་ང་ལ་
ཐུག་ཕྱིར་གྷེ་རེ་གོ་རི་ཡ་ལ་སླར་ཡོང་གི་ཡིན་ནམ།”
"ལོས་ཡིན། ཁོ་རེ།" ཌིན་གྱིས་དེ་སྐད་བརྗོད། ད་དུང་ཁོས་ཝིག་ཋོར་ལ་འདོད་
པ་ཡོད་ན་ཨ་མེ་རི་ཀ་ལ་ལེན་རྒྱུ་ཡིན་ཞེས་ཁས་ལེན་ཡང་བྱས་སོང་། ཝིག་ཋོར་གྱིས་
ཁོས་དེའི་སྐོར་ལ་བསམ་བློ་གཏོང་དགོས་ཡོད་ཅེས་བཤད་སོང་།
“ང་ལ་ཆུང་མ་དང་བྱིས་པ་ཡོད། དེ་ནས་སྒོར་མོ་ནི་མེད། ངས་ལྟ་གི་ཡིན།" ཟེར།
ང་ཚོ་རླངས་འཁོར་དུ་བསྡད་ནས་ཁོང་ལ་ལག་གཡབ་བྱེད་དུས་དེར་ས་སྲོད་ཀྱི་
དམར་ལམ་མེ་བའི་ཁྲོད་དུ་ཁོའི་ཡིད་དུ་འོང་བའི་གུས་ཞབས་ཀྱི་འཛུམ་དམུལ་ལས་
འོད་འཕྲོ་བར་བྱེད། ཁོའི་རྒྱབ་ལོགས་སུ་ཉམ་ང་བའི་གླིང་ག་དང་བྱིས་པ་དེ་རྣམས་
འདུགལེའུ་དྲུག་པ།
གྷེ་རེ་གོ་རི་ཡའི་ཕྱི་ལོགས་སུ་བསླེབས་མ་ཐག་ཏུ་ལམ་ཁ་ནི་ཐུར་དུ་ཁ་གཏད་འདུག་
ལ། ལམ་གྱི་གཡས་གཡོན་དུ་ཤིང་སྡོང་ཆེན་པོ་མང་པོ་འདུག མུན་པ་ཇེ་རུབ་ཏུ་ཕྱིན་
པ་དང་དུས་མཚུངས་སུ་ཤིང་སྡོང་དེ་དག་གི་ཁྲོད་དུ་འབུ་སྲིན་དུང་ཕྱུར་མང་པོས་
སྐད་མཐོན་པོའི་ཟ་ཟིར་གྱི་སྒྲ་བསྟུད་མར་བསྒྲགས་པ་དེ་ང་ཚོས་ཐོས་བྱུང་ལ། "ཨ་
མ་མ།" ཌིན་གྱིས་དེ་སྐད་བརྗོད་ནས་རླངས་འཁོར་གྱི་མདུན་གློག་སྦར་མོད་དེ་དག་
གིས་ལས་ཀ་བྱེད་ཀྱི་མི་འདུག "དམྱལ་བ། དམྱལ་བ། ད་འདི་ཅི་རེད།” ཟེར། ཁོས་
རླངས་འཁོར་གྱི་མདུན་པང་སྟེང་དུ་གཞུས་ཤིང་དེ་ལ་ཁོང་ཁྲོ་ལངས། “ཨོ། དཀོན་
མཆོག ང་ཚོས་གློག་མེད་པར་ནགས་ཚལ་ཁྲོད་དུ་རླངས་འཁོར་བསྐོར་དགོས་པ་
རེད། དེ་ལས་ཡོང་བའི་འཇིགས་སྣང་འདི་ལ་སོམས་དང་། ངས་ལམ་ཁ་མཐོང་བའི་
གོ་སྐབས་ཉག་ཅིག་ནི་རླངས་འཁོར་གཞན་ཞིག་ཡོང་སྐབས་དེ་རེད་ལ། འདི་ན་
རླངས་འཁོར་གཞན་ནི་མི་འདུག དེ་ནས་གློག་མེད་པ་རེད་དམ་ཨང་། ད་ཅི་བྱེད་
དགོས་རེད། དམྱལ་བ།” ཟེར།
"ད་བསྐོར་དང་ཁོ་རེ། གཅིག་བྱས་ན་ང་ཚོ་སླར་ལོག་ན་དགའ་ས་རེད་ཨང་།”
"མིན། གཏན་ནས་མིན། ད་འགྲོ་ཡ། ངས་ལམ་ཁ་མཐོང་དཀའ་བ་འདུག ང་
ཚོ་སླེབས་ཀྱི་རེད།" ཟེར། ད་ནི་ང་ཚོ་སྣག་ཚ་ལྟར་ནག་པའི་མུན་ནག་ཁྲོད་དུ་འབུ་
ཡི་ཟིར་སྒྲ་དང་ལྷན་དུ་རྒྱུག་བཞིན་ཡོད་ལ། དྲི་མ་ངན་པ་ཧ་ལམ་རུལ་དྲི་ཅན་ངར་
མ་ཞིག་མར་བསླེབས་སོང་ལ། ས་ཁྲའི་ངོས་ནས་བལྟས་པ་ཡིན་ན་གྷེ་རེ་གོ་རི་ཡའི་
རྗེས་དེ་མ་ཐག་ནས་ཉི་མ་ལྷོ་ནས་བྱང་ལ་བགྲོད་པའི་མཐའ་ཞེས་པའི་གོ་ལའི་
འཕྲེད་ཐིག་དེ་མགོ་ཚུགས་ཀྱི་ཡོད་པ་དེ་དྲན་ཞིང་ངེས་ཤེས་རྙེད། “ང་ཚོ་འཛམ་གླིང་
གི་ཚ་ཡུལ་ལ་བསླེབས་འདུག་ཡ། དྲི་མ་དེ་ཁ་བ་ལ་ཡ་མཚན་དོན་མི་འདུག་ཡ།
དྲི་མ་སྣོམས་ཡ།" ཟེར། ངས་སྒེའུ་ཁུང་ནས་སྐེ་བསྲིངས། འབུ་རྣམས་ནི་ངའི་གདོང་
ལ་བརྡབས། ངའི་རྣ་མཆོག་དེ་རླུང་ལ་གཏད་པའི་སྐབས་དེ་ལ་ཟ་ཟིར་གྱི་སྒྲ་ཆེན་
པོ་ཞིག་གྲག་བྱུང་། གློ་བུར་དུ་ང་ཚོའི་མདུན་གློག་དེས་ལས་ཀ་བྱེད་པར་གྱུར་ཅིང་
མདུན་ཕྱོགས་སུ་འོད་སྤྲོས་ཏེ། ཁྲུ་ཚད་བརྒྱ་སྐོར་གྱིས་མཐོ་ཞིང་ཡལ་འདབ་གུག་
ཅིང་སྦྲུལ་གྱིས་ཁེངས་པ་ལྟ་བུའི་ནགས་ཚལ་གྱི་རྩིག་གྱང་མཐོན་པོ་གཉིས་ཀྱི་བར་
དུ་བསྲིངས་པའི་ཁེར་རྐྱང་གི་ལམ་བུ་དེ་གསལ་ལེར་བཟོས།
“ཁྱི་ཕྲུག་འདི་ཡ།” སི་ཋན་གྱིས་རྒྱབ་ལོགས་སུ་སྐད་བརྒྱབ། "དམྱལ་བ་ཚ་བ་ཆེན་
པོ་འདུག་ཡ།" ཁོ་ནི་ད་དུང་ཡང་ཧ་ཅང་བཟི་འདུག ང་ཚོས་གློ་བུར་དུ་ཁོ་ནི་ཧ་ཅང་
བཟི་ཡོད་པ་ཤེས་པ་དང་། ནགས་ཚལ་དང་དཀའ་ངལ་དེ་ཚོས་ཁོའི་སྣང་བ་སྐྱིད་པའི་
སེམས་ཁམས་ལ་ཁྱད་པར་གང་ཡང་བཟོས་མེད་པ་ཤེས་བྱུང་། ཁོས་ང་ཚོ་ཚང་མ་ལ་
གད་མོ་ཤོར་མགོ་བཙུགས་སོང་།
"དམྱལ་བ་ཧ་ལས་རྒྱུ་ཅི་ཡོད། ང་ཚོས་རང་ཉིད་དམྱལ་བ་ནགས་ཚལ་ཁྲོད་དུ་
འཕེན་འཇོག ང་ཚོ་དེའི་ཁྲོད་དུ་གཉིད་དུ་ཡུར། ད་འགྲོ་ཡ།” ཌིན་གྱིས་དེ་སྐད་ཟེར།
"སྤོ་ལགས་སི་ཋན་བདེན་པ་རེད། སྤོ་ལགས་སི་ཋན་གྱིས་སྣང་བར་མི་འཇོག ཁོ་ནི་
བུད་མེད་དེ་ཚོ་དང་ཉལ་ཐ་དེ་ཚོའི་སྟེང་དུ་ཧ་ཅང་བཟི་ནས་ཡོད། དེ་ནས་འཇིག་རྟེན་
འདི་ནས་ཡོང་བའི་སྨྱོན་པ་ཤེས་དཀའ་བའི་མམ་བྷོ་རོལ་དབྱངས་དེ་ཚོ་ནི་ཧ་ཅང་
སྐད་ཆེ་དྲགས་པར་བརྟེན་ངའི་རྣ་བའི་རྔ་ཆུང་དུ་ད་ལྟའང་ལྡིར་སྒྲ་གྲག ཨེ་ཧེ། ཁོ་ནི་
ཧ་ཅང་བཟི་འདུག ཁོས་ཅི་ཞིག་བྱེད་པ་རང་ཉིད་ཀྱིས་ཤེས་ཡོད་ཡ།” ཟེར། ང་ཚོས་
རང་གི་སྟོད་གོས་ T དབྱིབས་ཅན་དག་ཕུད་ཅིང་། བྲང་ཁོག་གཅེར་བུ་དང་བཅས་
ནགས་ཚལ་དུ་བརྒྱུགས་པ་ཡིན། གྲོང་སྡེ་མི་འདུག་ལ། ཅི་ཡང་མི་འདུག ནགས་
ཚལ་ནས་ནགས་ཚལ། མེལ་ལེ་ནས་མེལ་ལེ། ཐུར་དུ་འབབ། ཚ་བ་ཇེ་ཆེར་འགྲོ
འབུ་ཡི་ཟིར་སྒྲ་ཇེ་མཐོ་རེད། སྔོ་ལྗང་གི་རིགས་ནི་ཇེ་རིང་རེད། ང་ཚོ་དེ་ལ་གོམས་
ཤིང་དགའ་བ་ཞིག་མ་ཆགས་ཀྱི་བར་དུ་དྲི་མ་རྣམས་ནི་ཇེ་ངན་དང་ཇེ་ཚ་རེད། "ང་
ནི་གཅེར་བུར་བུད་ནས་ནགས་ཚལ་འདིའི་ནང་དུ་རྒྱུག་བཞིན་རྒྱུག་བཞིན་སོང་ན་
འདོད།" ཌིན་གྱིས་དེ་ལྟར་བཤད། “མ་རེད། དམྱལ་བ་ཁོ་རེ། ངས་འགོག་ས་འོས་པོ་
ཞིག་ཐོབ་མ་ཐག་ཏུ་དེ་ལྟར་བྱེད་རྒྱུ་ཡིན།" ཟེར། གློ་བུར་དུ་ལི་མོན་ཞེས་པའི་གྲོང་
དེ་ང་ཚོའི་མིག་མདུན་དུ་མངོན་པར་གྱུར་ཅིང་། དེ་ནི་ནགས་ཀྱིས་ཁེངས་པའི་གྲོང་
ཞིག་རེད་ལ། གློག་འོད་སྨུག་པོ་འགའ་རེ་དང་། གྲིབ་མ་ནག་སེང་བ། སྟེང་ན་ཧ་ལས་
པའི་མཐོངས་ཡངས་པོ་བཅས་འདུག དེ་བཞིན་ཤིང་ཁང་ཟང་ཟིང་བ་དེ་ཚོའི་མདུན་
དུ་མི་ཚོགས་འཛོམས་ནས་འདུག འདི་ནི་སའི་གོ་ལའི་ཚ་ཡུལ་གྱི་བཞི་མདོ་ཞིག་གོ།
བློ་ཡུལ་དུ་ཤར་དཀའ་བའི་འཇམ་ཐིང་ངེ་བ་ཞིག་གི་ཁྲོད་དུ་ང་ཚོ་བཀག་པ་
ཡིན། འདི་ལ་ནི་ཨ་མེ་རི་ཀའི་ནེའུ་ ཨོར་ལེན་སི་གྲོང་ཁྱེར་གྱི་ཟླ་བ་དྲུག་པའི་མཚན་
མོ་ཞིག་ལ་དེ་གའི་བག་ལེབ་སྲེག་ཐབ་ཀྱི་ནང་དུ་ཡོད་པ་ཇི་བཞིན་ཧ་ཅང་ཚ་བ་
ཆེ། མུན་ནག་གི་ཁྲོད་དུ་སྲང་ལམ་གྱི་ཡར་མར་དུ་ཁྱིམ་མི་ཡོངས་སུ་རྫོགས་པ་ས་
ལ་བསྡད་དེ་ཁ་བརྡ་གློད་བཞིན་འདུག མཚམས་མཚམས་ལ་བུ་མོ་འགའ་རེའང་
ཕྱི་ལ་ཐོན་སོང་མོད་དེ་ཚོ་ནི་ཧ་ཅང་ལོ་ཆུང་རེད་ལ། ང་ཚོའི་གཟུགས་དབྱིབས་ཇི་
འདྲ་ཡིན་པ་ལ་ལྟ་ཕྱིར་ཡོང་བ་རེད། ཁོང་ཚོ་ནི་རྐང་རྗེན་དང་རྫོར་པོ་རེད། ང་ཚོ་ཅ་
ལག་སྣེ་འཛོམས་ཚོང་ཁང་གོབ་ཏོ་ཞིག་ཏུ་གྲོ་ཕྱེའི་སྒྱེ་སྣོད་བརྩིགས་ཤིང་། ཚོང་ཅོག་
སྟེང་དུ་ཤིང་འབྲས་ཨ་ནའི་འབྲས་བུ་སོས་པ་རུལ་བར་གྱུར་བའི་སྟེང་དུ་སྦྲང་ནག་
འཁོར་བསྡད་པ་ཞིག་གི་སྒོ་མཆོར་ལ་བསྙེས་ཏེ་བསྡད་པ་ཡིན། ཚོང་ཁང་འདིའི་ནང་
དུ་མར་མེ་གཅིག་ཁོ་ན་འདུག་ལ། ཕྱི་ལོགས་ན་གློག་འོད་སྨུག་པོ་ཅན་འགའ་རེ་
འདུག དེ་ལས་གཞན་ཚང་མ་ནི་མུན་ནག་རེད། མུན་ནག་དང་མུན་ནག་རེད། ད་ནི་
ང་ཚོ་ཧ་ཅང་ཐང་ཆད་ཡོད་སྟབས་འཕྲལ་དུ་གཉིད་དགོས་པ་ནི་བཤད་ག་ལ་དགོས།
དེ་བས་རླངས་འཁོར་དེ་གྲོང་དེའི་རྒྱབ་ཕྱོགས་ཀྱི་འདམ་གྱི་ལམ་ཁའི་སྟེང་ནས་གོམ་
པ་འགའ་ལ་མར་དེད། གནམ་གཤིས་ནི་ཧ་ཅང་ཚ་སྟབས་གཉིད་ཁུག་ཐུབ་མི་སྲིད་པ་
ཞིག་རེད། དེར་བརྟེན་ཌིན་གྱིས་ནི་ཉལ་གོས་ཤིག་འཁྱེར་ནས་ལམ་དཀྱིལ་གྱི་བྱེ་མ་
ཚ་ཞིང་འཇམ་པ་དེའི་སྟེང་དུ་བཏིངས་ནས་འགྱེལ་སོང༌། སི་ཋན་ནི་རླངས་འཁོར་
ཧྥོརད་རྟགས་ཅན་དེའི་མདུན་སྟེགས་སྟེང་རྐང་ལག་བརྐྱངས་ནས་བསྡད་ཅིང་རླུང་
ཡོང་ཆེད་སྒོ་གཉིས་ཆ་ཕྱེས་ནས་བཞག འོན་ཀྱང་རླུང་ནི་ཕུ་རྒྱག་པའི་ཆ་ཕྲ་མོ་ཙམ་
ཡང་མི་འདུག ང་ནི་རྒྱབ་ཀྱི་རྐུབ་སྟེགས་སུ་བསྡད་ནས་རྔུལ་ཆུའི་རྫིང་བུའི་ནང་སྡུག་
བསྔལ་མྱོང་བཞིན་ཡོད། ང་རླངས་འཁོར་གྱི་ཕྱི་ལ་ཐོན་ནས་མུན་ནག་ཁྲོད་དུ་འགུལ་
བཞིན་བསྡད་པ་ཡིན། གྲོང་ཧྲིལ་པོ་སྐད་ཅིག་གི་རིང་ལ་ཉལ་བར་ཕྱིན་འདུག སྐད་
ཉག་ཅིག་གོ་བ་ནི་ཁྱི་ཟུག་པའི་སྒྲ་དེ་རེད། ང་ཇི་ལྟར་གཉིད་ཐུབ་པར་འགྱུར། དུག་
སྦྲང་སྟོང་ཕྲག་མང་པོས་ང་ཚོ་ཚང་མའི་བྲང་དང་ལག་པ། རྐང་པ་བཅས་ལ་སོ་བཏབ་
ཡོད། དེ་ནས་ང་ལ་བསམ་བློ་ཡག་པོ་ཞིག་འཁོར་བྱུང་། ང་རླངས་འཁོར་གྱི་སྟེང་ཐོག་
ཏུ་མཆོངས་ཤིང་། གན་རྐྱལ་དུ་ཉལ་བ་ཡིན། ད་དུང་རླུང་ནི་མི་འདུག་མོད། འོན་
ཀྱང་ལྕགས་དེ་ལ་གྲང་མོའི་ཆ་ཞིག་ཡོད་པ་དང་། ངའི་རྒྱབ་ཀྱི་རྔུལ་ཆུ་སྐམ་པར་གྱུར།
ངའི་པགས་པའི་སྟེང་དུ་འབུ་སྟོང་ཕྲག་མང་པོ་ནི་མངར་ཟས་འཁུར་ར་ཡི་རྣམ་
པར་དཀག་པར་གྱུར། དེ་ནས་ནགས་ཚལ་གྱིས་ཁྱེད་རང་ཟིལ་གྱིས་ནོན་ལ། ཁྱེད་
རང་ཡང་ནགས་ཚལ་དུ་འགྱུར་བ་དེ་ངས་ཤེས་བྱུང་། རང་གི་གདོང་དེ་མུན་པ་
ཅན་གྱི་གནམ་ལ་བསྟན་ནས་རླངས་འཁོར་སྟེང་དུ་ཉལ་ནས་སྡོད་པ་དེ་ནི། དབྱར་
གྱི་མཚན་མོ་ཞིག་ལ་རླངས་འཁོར་རྒྱབ་ཀྱི་དོ་སྒམ་ཁ་བརྒྱབ་པ་ཞིག་གི་ནང་དུ་
བསྡད་པ་དང་མཚུངས། ངའི་མི་ཚེའི་ནང་དུ་ཆེས་ཐོག་མར་གནམ་གཤིས་ནི་ང་ལ་
རེག་པའམ་འཆང་བ། ང་འཁྱག་ཏུ་འཇུག་པའམ་རྔུལ་དུ་འཇུག་མཁན་གྱི་དངོས་པོ་
ཞིག་མ་རེད། འོན་ཀྱང་གནམ་གཤིས་ནི་ང་རང་ཉིད་རེད། ཁོར་ཡུག་དང་ང་གཉིས་
བདག་ཉིད་གཅིག་ཏུ་གྱུར། ང་གཉིད་དུ་ཡུར་སྐབས་དེ་ལ་འབུ་ཆུང་ཕྲ་མོའི་ཆར་སིམ་
སིམ་ཞིག་ངའི་གདོང་དུ་འཁོར་བར་བྱས་སོང་ལ། དེ་དག་ནི་ཆེས་ཡིད་དུ་འོང་བ་ཞིག་
དང་ལྷོད་ལ་འབབ་པ་ཞིག་རེད། ནམ་མཁའ་ནི་སྐར་མས་སྟོང་ལ། མཐའ་གཅིག་ཏུ་
མཐོང་དུ་མེད་ཅིང་སྤྲིན་གྱིས་བསྒྲིབས་འདུག ངའི་གདོང་པ་ལྷ་ཡུལ་ལ་བསྟན་ནས།
ང་ནི་མཚན་གང་ལ་དེ་རུ་ཉལ་ནས་སྡོད་ཐུབ་པ་འདུག དར་གོས་ཡུག་གཅིག་ངའི་
སྟེང་དུ་གཡོགས་པ་ལས་ལྷག་པའི་གནོད་ཅིག་འདིས་ང་ལ་བཟོ་གི་མ་རེད། འབུ་ཤི་
བོ་རྣམས་ནི་ངའི་ཁྲག་དང་འདྲེས་འདུག་ལ། དུག་སྦྲང་གསོན་པོ་རྣམས་ཀྱིས་དེ་ལས་
ལྷག་ལུས་ཀྱི་ཟས་སྐལ་ལ་རོལ། ངའི་གཟུགས་པོའི་གང་ས་ནས་སྦྲིད་མགོ་བརྩམས་
ཤིང་། སྐྲ་དང་གདོང་པ་ནས་རྐང་པ་དང་རྐང་མཛུབ་བར་དུ་གང་ས་གང་ལ་ནགས་
ཚལ་གྱི་རུལ་ཞིང་ཚ་བའི་དྲི་ངན་དེ་ཁ་མགོ་བརྩམས། ང་རྐང་རྗེན་ཡིན་པ་ནི་བཤད་
མ་དགོས། ངས་རྔུལ་ཆུ་ཉུང་ཙམ་ཡོང་བའི་ཐབས་སུ་འབུ་བཏབ་པའི་སྟོད་གོས་དེ་
འོག་ཏུ་བཏིང་ནས་སླར་ཡང་གན་རྒྱལ་དུ་ཉལ། ཌིན་གཉིད་དུ་ཡུར་སའི་ལམ་ཁ་
གནག་པོ་དེའི་སྟེང་དུ་མུན་པ་འཚུབ་འཚུབ་ཅིག་འདུག ཌིན་གྱིས་སྔུར་བ་འཐེན་
བཞིན་པ་དེ་ངས་གོ་ཐུབ་ཀྱི་འདུག སི་ཋན་གྱིས་ཀྱང་སྡུར་བ་འཐེན་གྱིན་འདུག
མཚམས་མཚམས་ལ་གྲོང་སྡེའི་ནང་ནས་གློག་འོད་གསལ་ལ་མི་གསལ་བ་ཞིག་
ཆེམ་ཆེམ་བྱེད། དེ་ནི་ཉེན་རྟོག་པས་གློག་བཞུ་ཐེབས་ཆག་ཅིག་བཟུང་ནས་སྐོར་སྐྱོད་
བྱེད་བཞིན་པ་རེད་ལ། ནགས་ཚལ་གྱི་མཚན་མོའི་ཁྲོད་དུ་རང་གིས་རང་ལ་ལྡབ་ལྡིབ་
བཤད་བཞིན་པ་རེད། དེ་ནས་ཁོའི་གློག་དེ་ང་ཚོའི་ཕྱོགས་ལ་ཡོམ་ཡོམ་བྱེད་པ་མཐོང་
སོང་ལ། དེ་ནས་སྔོ་ལྗང་དང་བྱེ་མའི་གདན་གྱི་སྟེང་ནས་ཁོའི་གོམ་པའི་འདེགས་
འཇོག་འཇམ་ཐིང་ངེར་བྱེད་པ་གོ་བྱུང་། ཁོ་བསྡད་ནས་རླངས་འཁོར་ལ་གློག་འོད་
སྤྲོས་སོང་། ང་ཡར་ལངས་ནས་ཁོ་ལ་བལྟས་པ་ཡིན། ཁོ་ནི་འདར་བཞིན་ཧ་ལམ་ངུ་
བ་འདྲ་ལ་ཧ་ཅང་འཇམ་པོ་ཞིག་གི་ཐོག་ནས་ལམ་ཁར་ཡོད་པའི་ཌིན་སྟོན་བཞིན་
"ཌུར་མེན་དོ་"ཟེར། ངས་དེའི་ནང་དོན་ནི་ "གཉིད་”ཡིན་པ་ཤེས།
“སེ། ཌུར་མེན་དོ།”
“བྷུ་ཨེན་ནོ། བྷུ་ཨེན་ནོ།" [ཨོ་ཡ། ཨོ་ཡ] ཁོས་རང་ཉིད་ལ་ཁེར་བཤད་བྱས་ཤིང་།
མི་འདོད་བཞིན་དུ་དང་སེམས་སྐྱོ་བཞིན་དུ་ཁ་ཕྱིར་འཁོར་ནས་རང་གི་ཁེར་གི་རྐྱང་
གི་ལམ་བུ་དེད་ནས་ཕྱིན་སོང་། དེ་འདྲའི་ཉེན་རྟོག་པ་ཡིད་དུ་འོང་བ་རྣམས་ཀྱིས་ནི།
དཀོན་མཆོག་མཁྱེན། ཨ་མེ་རི་ཀའི་ཡུལ་དུ་ལས་ཀ་གཏན་ནས་བྱེད་ཐུབ་ཀྱི་མ་
རེད། དོགས་པ་མི་བྱེད། རྙོག་ཟིང་མི་འདུག བསུན་གཙེར་མི་བྱེད་པ་སྟེ། ཁོ་ནི་གཉིད་
དུ་ཡུར་བའི་གྲོང་འདིའི་སྲུང་མ་ཡིན་པ་ཙམ་ཞིག་རེད། གཞན་ཅི་ཡང་མ་རེད།
ང་ནི་སླར་ཡང་རང་གི་ལྕགས་ཀྱི་གདན་ལ་ཉལ་དུ་ཕྱིན་ཅིང་ལག་པ་གཉིས་
བརྐྱངས། མཐའ་ན་ངའི་སྟེང་ཐད་ན་ཤིང་སྡོང་གི་ཡལ་ག་ཡོད་དམ་ཡང་ན་བར་
སྣང་སྟོང་པ་ཡོད་ངས་མི་ཤེས་མོད། ང་ལ་ནི་ཁྱད་པར་མེད། ངས་དེ་ལ་ཁ་གདངས་
ནས་ནགས་ཚལ་གྱི་ཁོར་ཡུག་གི་མཁའ་དབུགས་ཤུགས་ཀྱིས་བརྔུབས་པ་ཡིན། ངས་
བརྔུབས་པ་དེ་ནི་རླུང་མ་རེད། རླུང་གཏན་ནས་མ་རེད། འོན་ཀྱང་འདམ་ཆུ་དང་ཤིང་
སྡོང་གི་ཐོན་རྫས་གསོན་པོ་ཧ་ལམ་རེག་ཏུ་ཡོད་པ་འདྲ་ཞིག་རེད། ང་ནི་གཉིད་སད་
དེ་བསྡད་པ་ཡིན། ལྗོན་པའི་ཚང་ཚིང་གི་ཕ་རོལ་ཞིག་ནས་སྐྱ་རེངས་ཤར་སྐབས་བྱ་
ཕོས་སྐད་བརྒྱབ་སོང་། ད་དུང་ཡང་རླུང་མི་འདུག་ལ། བསེར་བུ་ཡང་མི་འདུག ཟིལ་
བ་མི་འདུག འོན་ཀྱང་གོ་ལའི་ཚ་ཡུལ་འདི་ཉིད་ཀྱི་ལྗིད་ཤུགས་ཀྱིས་ང་ཚོ་ཚང་མ་
ས་གཞིའི་ངོས་ལ་སྦྱར་ཅིང་། ང་ཚོ་ནི་དེ་གར་བདག་པ་མ་ཟད་དེ་གར་སྦྲིད་པར་གྱུར།
ནམ་མཁའི་མཐོངས་ན་སྐྱ་རེངས་ཤར་བའི་སྔོན་བརྡ་གང་ཡང་མི་འདུག གློ་བུར་
དུ་མུན་པའི་ཕ་རོལ་ཞིག་ནས་ཁྱི་རྣམས་ངར་ཏེ་ཟུག་བཞིན་པའི་སྐད་གོ་བྱུང་ལ། དེ་ $
ནས་ངས་རྟའི་རྨིག་སྒྲ་གསལ་ལ་མི་གསལ་བ་ཞིག་གོ་བྱུང་། དེ་ནི་ཐག་ཇེ་ཉེ་ནས་ཇེ་
ཉེར་ཡོང་སོང་། འདི་ནི་མཚན་མོའི་ཁྲོད་ཀྱི་ཇི་འདྲའི་རྟ་བཞོན་སྨྱོན་པ་ཞིག་ཡིན་
ནམ། དེ་ནས་ངས་འཆར་སྣང་ཞིག་མཐོང་བར་གྱུར་བ་ནི། འདྲེ་གཟུགས་ལྟར་དཀར་
བའི་རྟ་རྒོད་ཅིག་གིས་ལམ་གྱི་སྟེང་ནས་བང་བླངས་ཏེ་ཌིན་གྱི་ཕྱོགས་དེར་རྒྱུག་ཡོང་
གི་འདུག རྟ་དེའི་རྒྱབ་ཕྱོགས་ན་ཁྱི་རྣམས་ནི་ཟུག་ཅིང་རུབ་བརྒྱབ་འདུག ངས་ཁྱི་དེ་
ཚོ་མཐོང་ཐུབ་ཀྱི་མི་འདུག ཁྱི་དེ་ཚོ་ནི་ནགས་ཀྱི་ཁྱི་ངན་རྒན་གོག་དེ་ཚོ་རེད། འོན་
ཀྱང་རྟ་དེ་ནི་ཁ་བ་བཞིན་དཀར་ཞིང་གཟུགས་ཆེ་བ། ཧ་ལམ་འོད་འཚེར་བར་བྱེད་པ་
ཞིག་འདུག་སྟབས་མཐོང་སླ་བ་ཞིག་རེད། ང་ནི་ཌིན་གྱི་ཐོག་ལ་སྐྲག་སྣང་བསླེབས་
མ་བྱུང༌། རྟ་དེས་ཁོ་མཐོང་བ་དང་ཁོའི་མགོའི་ཐད་ནས་བང་བླངས་ཏེ་ཕྱིན་པ་དང་།
གྲུ་གཟིངས་ཤིག་དང་འདྲ་བར་རླངས་འཁོར་དེ་བསྐྱུར་ནས་སོང་ཞིང་། འཚེར་སྐད་
འཇམ་པོ་ཞིག་བརྒྱབ། དེ་ནས་མུ་མཐུད་དེ་གྲོང་གསེབ་དེ་བརྒྱུད་ནས་སོང་ཞིང་། ཁྱི་
རྣམས་ཀྱིས་གཙེས་པ་དང་། རྟ་དེས་རྨིག་སྒྲ་དང་བཅས་ཕར་ཕྱོགས་ཀྱི་ནགས་ཚལ་
དུ་ཕྱིན་སོང་། ངས་གོ་བ་ནི་ཤིང་ནགས་ཀྱི་ཁྲོད་དུ་རྟའི་རྨིག་སྒྲ་གསལ་ལ་མི་གསལ་བ་
ཞིག་གོ་བ་དེ་རེད། ཁྱི་རྣམས་ནི་ལྷོད་ལ་བབ་ཅིང་མར་བསྡད་ནས་རང་གིས་རང་ལ་
ལྡག་པར་བྱེད། རྟ་འདི་ནི་ཅི་ཞིག་རེད། འདི་འཁྲུལ་སྣང་ཞིག་ཡིན་ནམ་གདོན་འདྲེ་
ཞིག་ཡིན། ཡང་ན་ཤི་བོའི་རྣམ་ཤེས་ཤིག་ཡིན། ཌིན་གཉིད་ལས་སད་དུས་ངས་ཁོ་ལ་
འདི་བཤད་པ་ཡིན། ཁོས་ངས་རྨི་ལམ་རྨི་བཞིན་པ་རེད་བསམས་འདུག དེ་ནས་ཁོས་
ཀྱང་རྟ་དཀར་པོ་ཞིག་གི་རྨི་ལམ་གསལ་ལ་མི་གསལ་བ་ཞིག་རྨིས་པ་དེ་དྲན་སོས་པ་
རེད། དེ་ནས་ངས་ཁོ་ལ་འདི་རྨི་ལམ་མ་རེད་ཅེས་བཤད་པ་ཡིན། སི་ཋན་ ཤེ་ཧྥརད་
ཡང་ག་ལེར་གཉིད་ལས་སད། ཧ་ཅང་མགོ་ཡོམ་འཁོར་བའི་གནས་སྐབས་དེ་དག་
ཏུ་ང་ཚོ་ལ་སླར་ཡང་རྔུལ་ཆུ་རྫོགས་མེད་ཐོན་བཞིན་ཡོད། ད་དུང་ཡང་ཧ་ཅང་མུན་
ནག་རེད། ་རླངས་འཁོར་གྱི་མེ་སྦར་ནས་རླུང་བུ་ཏོག་ཙམ་གཏོང་ཡ།” ངས་ངུ་སྐད་
བརྒྱབ། “ང་ནི་ཚ་བས་འཆི་བཞིན་འདུག"
“ཏག་ཏག་རེད་ཡ།” ང་ཚོ་གྲོང་སྡེ་དེ་ནས་ཐོན་ཞིང་མུ་མཐུད་ནས་རྒྱ་ལམ་རྒོད་
པོ་དེ་བརྒྱུད་ནས་འཕུར་བཞིན་ཡོད་ལ། ང་ཚོའི་སྐྲ་ནི་ལྷབ་ལྷབ་ཏུ་གཡོ། སྨུག་པ་
སྐྱ་བོ་ཞིག་གི་ཁྲོད་ནས་སྐྱ་རེངས་ནི་མགྱོགས་མྱུར་གྱིས་བསླེབས་པ་དེས་ལམ་གྱི་
ཕྱོགས་གཉིས་ཀ་ན་འདམ་སྟུག་པོ་ཐིམ་མེར་ཡོད་པ་མཐོང་དུ་བཅུག དེ་རུ་རྩ་བ་
རྐྱ་འཐབ་པའི་སྟེང་དུ་རྩེ་མོ་ཐུར་དུ་དཔྱངས་ཤིང་མགོ་བོ་ལྕོག་པའི་འཁྲི་ཤིང་རིང་
ལ་སྐྱི་གཡའ་བ་ཡོད་པ་མངོན་བྱུང་། སྐབས་ཤིག་གི་རིང་ལ་ང་ཚོ་མེ་འཁོར་ལྕགས་
ལམ་གྱི་རྒྱུད་དུ་བརྒྱུགས། ང་ཚོའི་མདུན་ནས་སིའུ་ཌ་ཌི་ མེན་ཋེ་གྲོང་ཁྱེར་གྱི་རླུང་
འཕྲིན་ལྕགས་སྡོང་ཁྱད་མཚར་བ་ཞིག་མངོན་བྱུང་ལ། དེ་ནི་ང་ཚོ་ཨ་མེ་རི་ཀའི་ནེབ་
བྷ་ར་སི་ཁ་མངའ་སྡེར་ཡོད་པ་དང་འདྲ་བ་ཞིག་རེད། ང་ཚོས་སྣུམ་ལྡུག་ས་ཚིགས་
ཤིག་རྙེད་བྱུང་ལ། དེ་ནས་སྣུམ་སྒམ་གང་བླུགས་པ་ཡིན། སྐབས་དེ་ལ་ནགས་ཚལ་
གྱི་མཚན་མོ་འདིའི་མཐའ་མ་ལྟ་བུར་གློག་བཞུའི་ཤེལ་ཏོག་གི་ཉེ་འཁོར་དུ་འབུ་
རྣམས་ནི་ནག་ཕུང་ངེར་འཁོར་འདུག་ལ། གཤོག་པ་རྡེབ་བཞིན་ང་ཚོའི་རྐང་པའི་
སྟེང་དུ་སྐོར་དང་སྐོར་བྱས་ཏེ་ལྷུང་བར་གྱུར། དེ་ཚོའི་ཁ་ཤས་ལ་ནི་གཤོག་པ་དངོས་
གནས་སོར་བཞི་ཙམ་རེ་འདུག་ཅིང་། གཞན་རྣམས་ནི་འཇིགས་ཡེར་བའི་འབྲུག་
སྦྲང་ངམ་འབུ་བླ་མ་མ་ནི་ཞེས་པ་དེ་ཚོ། བྱིའུ་ཡང་ཟ་ཐུབ་ཡོང་སྙམ་པའི་ཆེན་པོ་
དེ་འདྲ་འདུག ཟིར་སྒྲ་སྒྲོག་པའི་དུག་སྦྲང་གྲངས་མེད་དང་། སྡོམ་དང་འདྲ་བའི་འབུ་
རིགས་སྣ་ཚོགས་མིང་མི་ཤེས་པ་སྟོང་ཕྲག་ལོང་བ་འཁོར་ནས་འདུག ང་དེ་ཚོར་སྐྲག་
ནས་ཐང་དེ་རུ་ས་ལྡིང་གནམ་ལྡིང་བྱས། མཐར་ངས་རང་གི་རྐང་པ་ལག་པར་བཟུང་
སྟེ་རླངས་འཁོར་ནང་དུ་འཛུལ། འཇིགས་དངངས་ཀྱིས་རླངས་འཁོར་གྱི་འཁོར་ལོའི་
མཐའ་རུ་འཁོར་བའི་འབུ་དེ་ཚོ་ལ་བལྟས། “ད་འགྲོ་ཡ།” ཞེས་སྐད་བརྒྱབ། ཌིན་དང་
སི་ཋན་གཉིས་ནི་འབུ་དེ་ཚོ་ལ་འཇིགས་སྣང་གང་ཡང་མི་འདུག ཁོང་ཚོས་ལྷོད་ཤིག་
གེར་ཚ་ལུ་མའི་ཁུ་བ་ཤེལ་དམ་འགའ་འཐུང་ཞིང་། ཆུ་གྲང་འཇོག་སྒམ་ལས་འབུ་དེ་
ཚོ་རྐང་པས་ཕར་དེད། ང་དང་མཚུངས་པར་ཁོང་ཚོའི་སྟོད་གོས་དང་དོར་མ་ཡང་
འབུ་སྟོང་ཕྲག་ཤི་བའི་རོ་དང་ཁྲག་གིས་བརྫིས་ནས་ཡོད། ང་ཚོས་རང་རང་གི་གྱོན་
པའི་དྲི་མ་ཤེད་ཀྱིས་བསྣམས།
"ཤེས་སོང་ངམ། ང་ནི་དྲི་མ་འདི་ལ་དགའ་བའི་མགོ་བཙུགས་འདུག" སི་ཋན་
གྱིས་དེ་སྐད་ཟེར། “ད་ནི་ངས་ང་རང་གི་དྲི་མ་ཚོར་ཐུབ་ཀྱི་མི་འདུག"
“འདི་ནི་ཁྱད་མཚར་བའི་དྲི་མ་ཞིམ་པོ་ཞིག་རེད།"ཌིན་གྱིས་བཤད། "མེག་སི་ཁོ་
གྲོང་ཁྱེར་ལ་མ་སླེབས་བར་དུ་ངས་སྟོད་གོས་བརྗེ་གི་མིན། ངས་འདི་ཚང་མ་ཚོར་
བར་བྱས་ཏེ་མི་བརྗེད་པ་བྱེད་རྒྱུ་ཡིན།” ཟེར། དེ་ནས་ང་ཚོའི་མངར་ཟས་འཁུར་ར་
ལྟར་ཚོས་ཤིང་ཚ་བའི་ང་ཚོའི་གདོང་ལ་རླུང་བསྐྲུན་བཞིན་སླར་ཡང་ང་ཚོ་འཕུར་
ཏེ་ཕྱིན་པ་ཡིན།
དེ་ནས་མདུན་ཕྱོགས་ནས་རི་བོའི་ཚོགས་ཤིག་མངོན་པར་གྱུར་ཅིང་ལྗང་ཐིང་
ངེར་འདུག ང་ཚོ་འདི་ལ་འཛེགས་པའི་རྗེས་སུ་སླར་ཡང་དཀྱིལ་གྱི་མཐོ་སྒང་ཆེན་
པོ་དེར་འབྱོར་གྱི་ཡོད་ལ། མེག་སི་ཁོ་གྲོང་ཁྱེར་ལ་རྒྱུག་ཆོག་ཆོག་ཡིན། ཅི་ཡང་མ་
འགོར་བར་ང་ཚོ་ནི་ན་བུན་གྱིས་བསྒྲིབས་པའི་ལ་ཆེན་རྒྱ་མཚོའི་ངོས་ནས་མཐོ་
ཚད་ཕི་ཊི་ལྔ་སྟོང་ཡོད་པ་ཞིག་ལ་འགོས་བཞིན་ཡོད་པ་དེའི་འོག་ན་མེལ་ལེ་གཅིག་
གི་མཚམས་སུ་རླངས་པ་འཕྱུར་བཞིན་པའི་གཙང་པོ་སེར་པོ་ཞིག་འདུག གཙང་པོ་
དེ་ནི་གཙང་པོ་ཆེན་པོ་མོག་ཋེ་ཛུ་མ་ཞེས་པ་དེ་རེད། ལམ་ཁའི་རྒྱུད་དུ་ཡོད་པའི་ཨ་
རིའི་གདོད་མའི་མི་རིགས་རྣམས་ནི་ཧ་ཅང་ཁྱད་མཚར་པོ་ཞིག་ཏུ་མངོན། ཁོང་ཚོ་
ནི་རང་རང་གི་ཚོ་པ་ཞིག་ཡིན་ལ། རིའི་སྟེང་གི་གདོད་མའི་མི་རིགས་ཡིན། ཨ་མེ་
རི་ཀ་ཧྲིལ་པོའི་ལམ་ཆེན་ཞེས་པའི་ལམ་ཆེན་འདི་གཅིག་པུ་ལས་གཞན་ཡོད་ཚད་
ལ་འབྲེལ་བ་ཆད་ཡོད། ཁོང་ཚོ་ནི་གཟུགས་པོ་ཐུང་ཞིང་སྦོམ་ལ། མདོག་ནག་ཅིང་
སོ་ངན་པ་ཡོད། ཁོ་ཚོས་རྒྱབ་ཏུ་ཁུར་བོ་ཧ་ཅང་ཆེན་པོ་ཁུར། ལྗང་ཐིང་ངེར་ཡོད་
པའི་གྲོག་རོང་ཧ་ལས་པའི་ཆེན་པོ་ཞིག་གི་ནང་དུ་རི་ངོས་གཟར་བའི་སྟེང་དུ་ཞིང་
ཁ་རྣམས་ནི་ལྷན་པ་བཏབ་པ་ལྟར་ཡོད་པ་ང་ཚོས་མཐོང་བྱུང་། ཁོང་ཚོ་ནི་གཡང་
གཟར་གྱི་ངོས་སུ་གྱེན་ཐུར་དུ་འགྲོ་ཞིང་ཞིང་ལས་བྱེད། ཌིན་གྱིས་རླངས་འཁོར་
ནི་ཆུ་ཚོད་གཅིག་ལ་མེལ་ལེ་ལྔ་ཡི་རྒྱུག་ཚད་ཐོག་ནས་བསྐོར་ཏེ་དེ་དག་ལ་བལྟས།
“ཨོ་ཨོ། ངས་འདི་འདྲ་ཞིག་ཡོད་པ་རེད་བསམས་མ་མྱོང་།” ཨ་མེ་རི་ཀའི་རོག་ཁི་རི་
རྒྱུད་དང་འདྲ་བར་བརྗིད་ཆགས་པའི་རི་བོའི་རྩེ་མོ་མཐོ་ཤོས་ཀྱི་སྟེང་དུ་ཁོང་ཚོས་
ངང་ལག་གི་ལྗོན་པ་སྐྱེད་སྲིང་བྱེད་ཀྱི་འདུག ཌིན་གྱིས་རང་གི་གྲོད་པ་ཕུར་བཞིན་
ལངས་ཏེ་སྡོད་རྒྱུ་དང་མཛུབ་མོས་སྟོན་རྒྱུའི་ཆེད་དུ་རླངས་འཁོར་ནས་ཕྱི་ལ་ཐོན་
སོང་། ང་ཚོ་ནི་བྲག་སྣེ་ཞིག་གི་སྟེང་ན་ཡོད་ཅིང་། དེར་རྩྭའི་སྤྱིལ་ཁང་ཆུང་ཆུང་ཞིག་
གིས་འཇིག་རྟེན་གྱི་གཡང་རོང་གི་སྟེང་དུ་རང་ཉིད་དཔྱངས་འདུག ཉི་མས་གསེར་
མདོག་གི་ན་བུན་ཞིག་བསྐྲུན་པ་དེས་མོག་ཋེ་ཛུ་མ་གཙང་པོ་བསྒྲིབས་འདུག་ལ།
གཙང་པོ་དེ་ནི་འདི་ནས་མེལ་ལེ་གཅིག་ལས་ལྷག་པའི་གཤམ་འོག་ན་ཡོད།
སྤྱིལ་ཆུང་དེའི་སྒོ་ཁ་ན་ཨ་རིའི་གདོད་མའི་མི་རིགས་ཀྱི་བུ་མོ་ཆུང་ཆུང་ལོ་ན་
གསུམ་ཅན་ཞིག་གིས་མཛུབ་མོ་ཁའི་ནང་བཅུག་ཏེ་ལངས་བསྡད་འདུག་ལ། མོའི་
སྨུག་མདོག་ལྡན་པའི་མིག་ཆེན་པོ་དེས་ང་ཚོ་ལ་ལྟ་བཞིན་འདུག "མོས་ཧ་ལམ་
མོ་རང་གི་མི་ཚེ་ཧྲིལ་པོའི་ནང་དུ་འདི་གར་རླངས་འཁོར་བཀག་པ་ཞིག་མཐོང་མྱོང་
ཡོད་ཀྱི་མ་རེད་ཡ།"ཌིན་གྱིས་ཁ་གྲག “ཨ་རོ་ བུ་མོ་ཆུང་ཆུང་། ཁྱོད་བདེ་མོ་ཡིན་ན།
ཁྱོད་ང་ཚོ་ལ་དགའ་འམ།" ཟེར། བུ་མོ་ཆུང་ཆུང་དེས་ཁ་གཉེར་བཞིན་ངོ་ཚ་ནས་
ཕར་ཕྱིན་སོང་། ང་ཚོས་མོ་ལ་ཁ་བརྡ་བྱེད་མགོ་བཙུགས། མོས་སླར་ཡང་མཛུབ་མོ་
ཁའི་ནང་དུ་བཅུག་ནས་ང་ཚོ་ལ་བརྟགས། “ཨ་ཙི། མོ་ལ་སྤྲོད་རྒྱུའི་ཅ་ལག་ཅིག་ང་
ལ་ཡོད་ན། བསམ་བློ་ཐོངས་དང་། བྲག་སྣེ་འདིའི་སྟེང་དུ་སྐྱེས་ཤིང་དེ་རུ་འཚོ། བྲག་
སྣེ་འདིས་ནི་མི་ཚེ་ཧྲིལ་པོར་གང་ཤེས་པ་དེ་མཚོན་པ་རེད། མོའི་ཕ་ཡིས་ནི་མ་གིའི་
བྲག་རོང་ཞིག་ཏུ་ཐག་པ་ཞིག་དང་བཅས་མར་ནུར་ཏེ་བྲག་ཕུག་ཅིག་ནས་རང་གི་
ཤིང་འབྲས་ཕེན་ཨེ་ཕོལ་ལེན་གྱིན་ཡོད་པ་དང་། མ་གིའི་གཏིང་གཏིང་ན་གཟུགས་
པོ་ཡོངས་སུ་བསེགས་ནས་ཤིང་སྡོང་གཅོད་བཞིན་ཡོད་ཀྱི་རེད། མོ་ནི་གཏན་ནས་
དུས་གཏན་དུ་ས་ཆ་འདི་ནས་ཐོན་གྱི་མ་རེད་ལ། ཕྱི་རོལ་གྱི་འཇིག་རྟེན་གཏན་ནས་
ཤེས་ཀྱི་མ་རེད། འདི་ནི་རྒྱལ་ཁབ་ཅིག་རེད། ཨོ། ཁོང་ཚོ་ལ་ངེས་པར་དུ་ཡོད་པའི་
ཚོ་དཔོན་རྒོད་པོ་དེ་ལ་སོམས་དང་། ཁོང་ཚོ་ནི་ཕལ་ཆེར་ལམ་ལས་ཐག་རིང་ས་ཞིག་
ན། གཡང་གཟར་དེའི་ཕ་རོལ་ན། མེལ་ལེ་མང་པོའི་རྒྱབ་ཕྱོགས་ན་ཡོད་ཀྱི་རེད། དེ་
ནི་འདི་ལས་རྒོད་ཅིང་མཚར་བ་ཡིན་གྱི་རེད། ཨོ་རེད། དེ་ལ་བརྟེན་ནས། ཨ་མེ་རི་ཀ་
ཧྲིལ་པོའི་ལམ་ཆེན་གྱིས་ལམ་འདིའི་ཐོག་ནས་ཚོ་པ་འདི་ལ་དཔལ་ཡོན་ཕྱེད་ཙམ་
དར་བར་བྱས་པ་རེད། མོའི་དཔྲལ་བ་ན་ཡོད་པའི་རྔུལ་ཆུའི་ཐིགས་པ་ལ་ལྟོས་དང་།"
ཌིན་གྱིས་སྡུག་བསྔལ་གྱི་ཉམས་ཤིག་དང་བཅས་བསྟན། “འདི་ནི་ང་ཚོ་ལ་ཡོད་པའི་
རྔུལ་ཆུ་དེའི་རིགས་མ་རེད། འདི་ནི་སྣུམ་ཞག་ཅན་ཞིག་རེད། འདི་ནི་དུས་རྟག་ཏུ་
ཡོད་ཡོད་པ་རེད། གང་ཡིན་ཟེར་ན། ལོ་ཡི་ཁོར་མོ་ཡུག་ལ་ས་འདི་རུ་དུས་རྟག་ཏུ་ཚ་
བ་ཡོད་པ་རེད། མོས་རྔུལ་ཆུ་མི་ཐོན་པའི་སྐོར་ལ་ཅི་ཡང་ཤེས་ཀྱི་མ་རེད། མོ་ནི་
རྔུལ་ཆུ་དང་ལྷན་དུ་སྐྱེས་པ་རེད་ལ། རྔུལ་ཆུ་དང་ལྷན་དུ་ཤི་གི་རེད།"” ཟེར། མོའི་ཐོད་
པའི་རྔུལ་ཆུ་ནི་ལྗིད་པོ་དང་ནུར་བོ་རེད། རྔུལ་ཆུ་དེ་བཞུར་མ་སོང༌། རྔུལ་ཆུ་དེ་དེ་རུ་
དཀག་ཅིང་ཨོ་ལིབ་ཅེས་པའི་སྣུམ་སྤུས་ཀ་བཟང་པོ་ཞིག་དང་འདྲ་བར་འོད་འཚེར།
"ཁོང་ཚོའི་བླ་སྲོག་ལ་ཅི་ཞིག་བྱེད་ཀྱིན་ཡོད་དམ། ཁོང་ཚོའི་སྒེར་གྱི་བློ་གཡེང་དང་།
རྟོག་ཞིབ། འདོད་པ་བཅས་ཀྱི་ཁྲོད་དུ་ཁོ་ཚོ་ནི་ཇི་འདྲའི་ཐུན་མོང་མ་ཡིན་པ་ཞིག་
ཡིན་ནམ།" ཌིན་གྱིས་གུས་འདུད་ཀྱི་འཚེར་སྣང་ཞིག་དང་བཅས་ཁ་གདངས་ཤིང་།
ལམ་དུ་འཕྲད་པའི་མི་ཞིག་ཡིན་ཚད་ལ་ལྟ་འདོད་ཀྱི་འདོད་པ་དང་བཅས་རླངས་
འཁོར་མེལ་ལེ་བཅུ་ཡི་རྒྱུག་ཚད་ཐོག་ནས་བསྐོར། ང་ཚོ་ཡར་ནས་ཡར་ལ་འཛེགས།
ང་ཚོ་ཡར་འཛེག་རིམ་བཞིན་རླང་ནི་ཇེ་གྲང་དུ་གྱུར། ལམ་དུ་ཡོད་པའི་གདོད་
མའི་མི་རིགས་ཀྱི་བུ་མོ་རྣམས་ཀྱིས་མགོ་དང་ཕྲག་པ་ལ་རས་གཟན་གྱིས་བཏུམས་
འདུག ཁོང་ཚོས་ཨུ་ཚུགས་ཆེན་པོས་ང་ཚོ་ལ་ཀི་འབོད་བྱས་སོང་། ང་ཚོས་ལྟ་ཕྱིར་
བཀག་པ་ཡིན། ཁོང་ཚོས་ཤེལ་རྡོ་ཆུང་གྲས་རིགས་ང་ཚོ་ལ་བཙོང་འདོད་བྱེད། ཁོང་
ཚོའི་ཆེ་ཞིང་སྨུག་མདོག་ལྡན་ལ། ལྷད་མེད་པའི་མིག་གིས་སྐྱོ་གདུང་གི་ཚོར་བ་ལྗིད་
པོ་ཞིག་དང་བཅས་ང་ཚོའི་མིག་ལ་བལྟས་སོང་ལ། དེ་ལ་བརྟེན་ནས་ང་ཚོའི་སུ་ལ་
ཡང་ཁོང་ཚོའི་སྐོར་ལ་འཁྲིག་སྲེད་ཀྱི་བསམ་བློ་ཕྲན་བུ་ཙམ་ཡང་འཁོར་མ་སོང་།
དེ་ཙམ་དུ་མ་ཟད། ཁོང་ཚོ་ལོ་ན་ཧ་ཅང་ཕྲ་ལ། འགའ་ཞིག་ནི་ལོ་ན་བཅུ་གཅིག་ཙམ་
ཡིན་ན་ཡང་ཧ་ལམ་སུམ་ཅུ་ཡིན་པའི་སྣང་བ་སྟེར། “འདི་ཚོའི་མིག་ལ་ལྟོས་དང་།"
ཌིན་གྱིས་བཤད། འདི་ནི་ཡུམ་ཆེན་མེ་རེ་བྱིས་པ་ཡིན་སྐབས་ཀྱི་མིག་དང་འདྲ་བོ་
འདུག ང་ཚོས་ཁོ་ཚོའི་མིག་གི་ནང་ནས་སྟོན་པ་ཡེ་ཤུའི་འཇམ་ཞིང་བཟོད་པ་ཅན་
གྱི་སྤྱན་རས་ཀྱི་གཟིགས་པ་མཐོང་བྱུང་། ཁོང་ཚོས་བག་ཚ་བ་མེད་པའི་ཐོག་ནས་ང་
ཚོའི་མིག་ལ་ཅེར་ནས་བསྡད། ང་ཚོས་བྲེད་ཤ་ཐོན་པའི་རང་གི་མིག་ལ་ཕུར་ཕུར་
བྱས་ནས་སླར་ཡང་ཁོང་ཚོ་ལ་བལྟས། ད་དུང་ཡང་སྡུག་གིས་ཁེངས་ཤིང་གཉིད་བྲོ་
བར་བྱེད་པའི་འོད་མདངས་དང་བཅས་ཁོང་ཚོས་ང་ཚོའི་སྟེང་དུ་དམིགས་པ་གཏད།
ཁོང་ཚོས་སྐད་ཆ་བཤད་དུས་གློ་བུར་དུ་ཁོ་ཚོ་ནི་སྨྱོ་འཚུབ་འཚུབ་དང་ཧ་ལམ་ཅོལ་
ཆུང་དུ་གྱུར། ཁོང་ཚོ་ཁུ་སིམ་མེའི་སྐབས་སུ་ཁོང་ཚོ་ནི་ཁོང་ཚོ་རེད། “ལམ་ཆེན་འདི་
ལོ་བཅུ་ཙམ་གྱི་གོང་ལ་གསར་དུ་བསྐྲུན་པ་ཡིན་སྟབས། ཁོང་ཚོས་ཉེ་ཆར་གཞི་ནས་
ཤེལ་རྡོ་དེ་ཚོ་བཙོང་རྒྱུ་སྦྱངས་པ་རེད། དེའི་ཡར་སྔོན་ལ་ཚོ་པ་འདི་ཡོངས་སུ་རྫོགས་
པ་ཁུ་སིམ་མེར་བསྡད་ཡོད་པ་ཉག་གཅིག་རེད།”
བུ་མོ་རྣམས་ཀྱིས་རླངས་འཁོར་གྱི་མཐའ་བསྐོར་ནས་ཀུ་ཅོར་རྒྱག དམིགས་
བསལ་གྱིས་སེམས་སྡུག་ཅན་གྱི་བུ་མོ་ཞིག་གིས་ཌིན་གྱི་རྔུལ་ཆུས་བརླན་པའི་དཔུང་
པ་ནས་འཇུས། མོས་གདོད་མའི་མི་རིགས་ཀྱི་སྐད་ཀྱིས་ཀུ་ཅོར་བརྒྱབ། “ཨ། ཨོ་རེད།
ཨ། ཨོ་རེད། སྙིང་སྡུག་མ།” ཌིན་གྱིས་འཇམ་པོ་དང་ཧ་ལམ་སེམས་སྡུག་པའི་ཚུལ་
གྱིས་བཤད། ཁོ་རླངས་འཁོར་གྱི་ཕྱི་རོལ་ཏུ་ཐོན་ཞིང་། རྒྱབ་ན་ཡོད་པའི་འགྲུལ་སྒམ་
གོག་ཏོ་སྟེ། ཨ་མེ་རི་ཀ་བའི་འགྲུལ་སྒམ་ཟད་པོ་རྙིང་གོག་དེའི་ནང་ནས་ཅིག་འཚོལ་
བར་ཕྱིན་ཅིང་། དེ་ནས་ལག་འདོགས་ཆུ་ཚོད་ཅིག་བཏོན་བྱུང་། ཁོས་ཆུ་ཚོད་དེ་བུ་
མོ་ལ་བསྟན། མོ་དགའ་ནས་འཁུན་སྒྲ་བསྒྲགས། གཞན་རྣམས་ནི་ཡ་མཚན་ནས་
མཐའ་སྐོར་དུ་འཚངས། དེ་ནས་ཌིན་གྱིས་བུ་མོ་ཆུང་ཆུང་དེའི་ལག་པའི་ནང་
ནས་"ཆེས་ཡིད་དུ་འོང་ཞིང༌། ཆེས་སྤུས་དག ཆེས་ཆུང་ཤོས་ཡིན་པའི་ཤེལ་རྡོ་འདི་
མོས་རི་ངོགས་ནས་རང་གི་ལག་པས་ངའི་ཆེད་དུ་བཏུས་པ་རེད།” ཅེས་མཛུབ་མོ་
བཙུགས། ཁོས་སེའུ་ཞིག་ལས་ཀྱང་ཆུང་བ་ཞིག་རྙེད་འདུག ཁོས་ལག་འདོགས་ཆུ་
ཚོད་དེ་དཀྲོལ་བཞིན་མོ་ལ་སྤྲད། ཁོང་ཚོའི་ཁ་ནི་ཡེ་ཤུའི་ཆོས་དབྱངས་རུ་ཁག་ཅིག་
གི་བྱིས་པ་ཚོའི་ཁ་ནང་བཞིན་གོར་གོར་དུ་གྱུར། བུ་མོ་ཆུང་ཆུང་ལས་ཅན་མ་དེས་ཆུ་
ཚོད་དེ་རང་གི་ནུ་ཁེབས་ཐེད་པོ་དེའི་ནང་བརྫངས། ཁོང་ཚོས་ཌིན་ལ་བྱུག་བྱུག་
བྱས་ཤིང་བཀའ་དྲིན་ཆེ་ཞུས། ཁོས་རང་གི་ངལ་དུབ་ཀྱི་གདོང་དེ་གནམ་ལ་གཏད་
ནས་ཁོང་ཚོའི་ཁྲོད་དུ་ལངས་ཤིང༌། མཐའ་མའི་ལ་མཐོ་ཤོས་རྗེས་མ་དེ་འཚོལ་བར་
བྱེད། དེ་ནི་སྟོན་པ་ཞིག་ཁོང་ཚོ་ལ་འཕྲད་དུ་ཡོང་བ་འདྲ་ཞིག་འདུག ཁོ་སླར་
ཡང་རླངས་འཁོར་དུ་ལོག ཁོང་ཚོ་ནི་ང་ཚོ་ཐོན་འགྲོ་བ་ལ་མ་དགའ། ང་ཚོ་རི་ངོས་
སུ་ཡར་འཛེགས་པའི་སྐབས་དེ་ལ་དུས་ཚོད་རིང་པོ་ཞིག་ལ་ཁོང་ཚོས་ང་ཚོའི་རྗེས་
བསྙེགས་ཤིང་ང་ཚོ་ལ་ལག་གཡུག་བྱས། ང་ཚོས་དཀྱོགས་ཤིག་ལ་བསྐོར་ཅིང༌། དེ་
ནས་ཁོང་ཚོ་སླར་ཡང་གཏན་ནས་མ་མཐོང་། ཁོང་ཚོས་ད་དུང་ཡང་ང་ཚོའི་རྗེས་
སྙེག་ནས་ཡོང་གི་ཡོད། “ཨ་ཡོ། འདིས་ངའི་སྙིང་ལ་ཟུག་གཟེར་རྒྱག་ཏུ་འཇུག” ཌིན་
གྱིས་རང་གི་བྲང་ཁ་ལ་རྡུང་ཞོར་དུ་ངུ་སྐད་བརྒྱབ། “ཁོང་ཚོས་ལྷག་བསམ་ཟོལ་
མེད་དང་མཚར་སྣང་འདི་དག་རྒྱང་ཁད་ཅི་ཙམ་གྱི་བར་དུ་འཁྱེར་ཡོང་ངམ། གལ་
སྲིད་ང་ཚོས་རླངས་འཁོར་ཅུང་དལ་བོར་བསྐོར་ན་ཁོང་ཚོ་མེག་སི་ཁོ་གྲོང་ཁྱེར་བར་
དུ་ང་ཚོའི་རྗེས་སྙེག་གི་ཡིན་ནམ།” ཟེར།
ངས་དེ་ལྟར་སྙེག་རྒྱུ་ཡིན་པ་ཤེས་སྟབས། "ལགས་རེད།" ཅེས་ལན་བཏབ་པ་ཡིན།
ང་ཚོ་མགོ་ཡོམ་འཁོར་བར་བྱེད་པའི་མཐོ་ཚད་ཅན་གྱི་རི་རྒྱུད་སི་ཨེ་ར་སི་ མ་
ཌི་རེ་ ཨོ་རེན་ཁོལ་ཞེས་པའི་ནང་དུ་འཛུལ། ན་བུན་གྱི་ཁྲོད་དུ་ཤིང་ཏ་ལའི་སྡོང་པོ་
རྣམས་ལ་གསེར་མདོག་གི་འོད་འཕྲོ། བྲག་ངོས་ཀྱི་རྡོའི་རྩིག་པའི་ཕ་རོལ་ན་ན་བུན་
ཆེན་པོ་ཞིག་གླལ་སྒྱིང་བྱེད། གཤམ་དུ་ནི་གཙང་པོ་མོག་ཋེ་ཛུ་མ་ནི་ནགས་ཚལ་
ལྗང་ཁུའི་གདན་སྟེང་ན་གསེར་སྐུད་ཕྲ་མོ་ཞིག་རེད། འཇིག་རྟེན་མཐོ་སྒང་གི་
བཞི་མདོའི་གྲོང་སྡེ་ཁྱད་མཚར་བ་འགའ་རེ་ཤུལ་དུ་བསྐྱུར། དེ་རུ་གཟན་གྱོན་པའི་
གདོད་མའི་མི་རིགས་རྣམས་ཀྱིས་ཞྭ་མོའི་འདབ་འོག་དང་གཟན་གྱི་འོག་ནས་ང་ཚོ་
ལ་ལྟ་བཞིན་འདུག མི་ཚེ་ནི་སྟུག་ཅིང་ནག་ལ་གནའ་བོའི་ཁྱད་ཆོས་ཅན་ཞིག་རེད།
ཁོང་ཚོས་ཌིན་ལ་བལྟས་ཤིང་། ཌིན་ནི་བྱ་རྒོད་པོ་ཁྲ་ཡི་མིག་དང་བཅས་རང་གི་ཁ་
ལོའི་འཁོར་ལོ་ངར་མ་འདི་ལ
་་ལ་འཐམས་ནས་གཟབ་ཅིང་འཐོམས་པའི་ཚུལ་གྱིས་

བསྡད་འདུག ཁོང་ཚོ་ཚང་མས་ལག་པ་བསྲིངས་སོང་། ཁོང་ཚོ་ནི་རི་བོའི་ལྟག་རྒྱབ་
དང་མཐོ་བའི་ས་ཆ་དག་ནས་མར་ཡོང་ཞིང་རང་གི་ལག་པ་མདུན་དུ་བསྲིངས་ནས་
དཔལ་ཡོན་དར་བའི་སྤྱི་ཚོགས་ཀྱིས་ཁོང་ཚོ་ལ་ཅིག་སྤྲོད་རྒྱུ་ཡོད་པ་རེད་བསམས་
ཡོད་པ་རེད། ཁོང་ཚོས་དཔལ་ཡོན་དེའི་འཁྲུལ་སྣང་ཉམ་ཐག་ཆག་རོ་དང་སྐྱོ་སྡུག་
གི་སྐོར་ལ་ནམ་ཡང་བསམས་མྱོང་ཡོད་པ་མ་རེད། འུ་ཅག་གི་ཟམ་པ་དང་ལམ་ཁ་
ཡོད་ཚད་ལ་སེར་ག་གས་པར་བྱེད་ནུས་ཤིང་། ཁོང་ཚོ་ཡང་ཟང་ཟིང་གི་ཕུང་པོ་ཞིག་
ཏུ་གཏོང་བར་བྱེད་པའི་འབར་རྫས་ཤིག་བསླེབས་ཡོད་པ་དེ་ཁོང་ཚོས་ཤེས་མེད་ལ།
ང་ཚོ་ཡང་ཉིན་ཞིག་ལ་ཁོང་ཚོ་ལྟར་སྐྱོ་བོ་ཆགས་ནས། ཁོང་ཚོ་དང་འདྲ་བར་ང་
ཚོས་ཀྱང་ལག་པ་བསྲིང་བར་འགྱུར་བ་དེ་ཤེས་མེད། ང་ཚོའི་ཧྥོརད་རྟགས་ཅན་གྱི་
རླངས་འཁོར་རྙིང་གོག་སྟེ། ༡༩༣༠ སོ་གྲངས་ཀྱི་འཕེལ་བཞིན་པའི་ཨ་མེ་རི་ཀ་ཧྥོརད་
རླངས་འཁོར་འདི་ནི་ཁོང་ཚོ་བསྐྱུར་ནས་ལྡིར་སྒྲ་དང་བཅས་ཕྱིན་ཅིང་ཐལ་བའི་ཁྲོད་
དུ་ཡལ་བར་གྱུར།
ང་ཚོ་མཐོ་སྒང་མཐའ་མ་དེའི་ཉེ་འདབས་ལ་བསླེབས་བྱུང་། ད་ནི་ཉི་མ་ལ་
གསེར་མདོག་ལྡན། ནམ་མཁའ་སྔོ་ཞིང་དྭངས། མཚམས་རེར་གཙང་པོ་ཡོད་པའི་
བྱེ་ཐང་ནི་བྱེ་མ་ཅན་དང་། བར་སྣང་ཚ་བ་ཅན། ཡེ་ཤུའི་གསུང་རབ་ཏུ་འབྱུང་བའི་
ཤིང་སྡོང་རེ་ཟུང་གི་གྲིབ་མ་ཅན་བཅས་འདུག ཌིན་ནི་ད་ཆ་གཉིད་དུ་ཡུར་ཡོད་ལ།
སི་ཋན་གྱིས་རླངས་འཁོར་བསྐོར་བཞིན་ཡོད། ལུག་རྫི་འགའ་མངོན་བྱུང་ལ། ཐེངས་
དང་པོར་གྱོན་པ་ཞིག་གྱོན་དུ་བཅུག་པ་བཞིན་གྱོན་ཆས་ལྷུག་པོ་ཞིག་གྱོན་འདུག
བུད་མེད་རྣམས་ཀྱིས་འབྲུ་རིགས་ཟར་མའི་ཆུན་པོ་གསེར་མདོག་ལྡན་པ་དག་འཁྱེར་
འདུག་ལ། ཁྱོ་ག་རྣམས་ཀྱིས་དབྱུག་པ་འཁྱེར། ཉི་འོད་ལྷམ་ལྷམ་བྱེད་པའི་ཤིང་སྡོང་
ཆེན་པོ་དག་གི་འོག་ཏུ་ལུག་རྫི་རྣམས་ས་ལ་བསྡད་ཅིང་འདུ་འཛོམས་བྱས། ལུག་
རྣམས་ནི་ཉི་འོད་འོག་ཏུ་སྐོར་རྒྱུག་བྱེད་ཅིང་ས་རྡུལ་འཕྱུར་བར་བྱས། ་ཁོ་རེ། ཁོ་རེ།”
ངས་ཌིན་ལ་སྐད་བརྒྱབ་ནས་བཤད། "གཉིད་སད་རོགས། ལུག་རྫི་རྣམས་ལ་ལྟོས།
གཉིད་སད་རོགས། སྟོན་པ་ཡེ་ཤུ་གང་ནས་ཡོང་སའི་གསེར་མདོག་གི་འཇིག་རྟེན་ལ་
ལྟོས། རང་གི་མིག་གིས་མཐོང་ན་ཤོད་ཐུབ་ཀྱི་རེད་ཡ།”
ཁོས་རྐུབ་སྟེགས་ནས་མགོ་བོ་བཏེགས་ཏེ་ནུབ་བཞིན་པའི་ཉི་མ་དམར་པོའི་འོག་
ནས་དེ་དག་ཚང་མར་འཁྱུག་ལྟ་ཞིག་བྱས་ཏེ་སླར་ཡང་མགོ་བོ་སྨད་ནས་གཉིད་དུ་
ཡུར་སོང་། ཁོ་གཉིད་ལས་སད་དུས་ཁོས་གང་མཐོང་བ་ཚང་མ་ཞིབ་ཆ་དང་བཅས་
འགྲེལ་བརྗོད་བྱས་ནས་བཤད་དོན། “ལགས་རེད། ཁོ་རེ། ཁྱེད་ཀྱིས་ང་ལ་ལྟ་རོགས་
ཞེས་བཤད་པ་ལ་དགའ་བོ་བྱུང་། ཨོ་དཀོན་མཆོག་མཁྱེན། ངས་ཅི་ཞིག་བྱེད་དགོས་
རེད། ང་གང་དུ་འགྲོ་དགོས་རེད།” ཟེར། ཁོས་རང་གི་གྲོད་པ་ཕུར་བཞིན་རང་གི་མིག་
དམར་པོར་གྱུར་པ་དེས་ལྷ་ཡུལ་གནམ་ལ་བལྟས་ཤིང་ངུ་གྲབས་བྱས་སོང་།
ང་ཚོའི་འགྲུལ་བཞུད་ཀྱི་མཐའ་མ་སླེབས་ལ་ཉེ། ང་ཚོའི་ཕྱོགས་གཉིས་ཀ་ལ་
ཞིང་ཁ་ཆེན་པོ་རྣམས་བཀྲམས་ནས་འདུག མཚམས་རེར་མངོན་པའི་ཤིང་སྡོང་གི་
ནགས་ཚལ་ཆེན་པོ་དག་གི་སྟེང་ནས་དང་ཡེ་ཤུའི་ལྷ་ཁང་རྙིང་པ་དེ་ཚོའི་སྟེང་
ནས་བསིལ་རླུང་བཟང་བོ་ཞིག་ལྡང་བར་བྱས་པས་དེ་དག་གི་མདོག་ཟིང་སྐྱར་བསྒྱུར།
སྤྲིན་གྱི་ཚོགས་ནི་དམའ་ཞིང་ཆེ་ལ་རྒྱ་སེ་མེ་ཏོག་གི་མདངས་དང་ལྡན། “ས་སྲོད་
ཀྱི་མེག་སི་ཁོའི་གྲོང་ཁྱེར་ཡ།” ང་ཚོ་བསླེབས་ཟིན། ཌེན་ཝར་གྲོང་ཁྱེར་གྱི་ཕྱི་དྲོའི་ར་
སྐོར་དེ་དག་ནས་འཛམ་གླིང་སྟེང་གི་ཡེ་ཤུའི་གསུང་རབ་ཏུ་འཁོད་པ་འདྲ་བའི་ས་ཆ་
རྒྱ་ཆེན་པོ་འདི་དག་གི་བར་དུ་བསྡོམས་ནས་མེལ་ལེ་ཆིག་སྟོང་དགུ་བརྒྱ་བརྒལ་ཏེ།
ད་ནི་ང་ཚོ་ལམ་ཁའི་མཇུག་སྣེ་ལ་སླེབས་གྲབས་ཡོད།
“ང་ཚོས་འབུས་ཁེངས་པའི་སྟོད་གོས་རྣམས་བརྗེའམ།"
"མིན། འདི་དག་གོན་ནས་གྲོང་ཁྱེར་ནང་དུ་འཛུལ། དམྱལ་བ་ནག་པོ།" ང་ཚོས་
མེག་སི་ཁོའི་གྲོང་ཁྱེར་དུ་ཁ་ལོ་བསྒྱུར།
རི་ངོགས་ཀྱི་ལ་ཆུང་ཞིག་བརྒལ་སྐབས་གློ་བུར་དུ་ང་ཚོ་མཐོ་ས་ཞིག་ལ་
བསླེབས་ཤིང་། དེ་ནས་ང་ཚོས་མེག་སི་ཁོ་གྲོང་ཁྱེར་ནི་རང་གི་མེ་རིའི་དུང་ཁའི་
དབྱིབས་ཅན་དེའི་ནང་དུ་གཅལ་དུ་བཀྲམས་ཡོད་པ་མཐོང་བྱུང་ལ། གྲོང་ཁྱེར་གྱི་
དུ་བ་འཕྱུར་བཞིན་པ་དང་། ས་སྲོད་ཀྱི་གློག་འོད་མཐོང་བྱུང་། ང་ཚོ་དེ་ལ་གཏད་ནས་
ཐུར་དུ་བརྒྱུགས་ཤིང་། ཨིན་སར་ཇེན་ཋེ་སི་ལམ་ཆེན་བརྒྱུད་ནས་གྲོང་ཁྱེར་དཀྱིལ་གྱི་
རི་ཧྥོར་མ་ལམ་ཆེན་བར་དུ་ཐད་ཀར་བརྒྱུགས་པ་ཡིན། བྱིས་པ་རྣམས་ནི་རྩེད་ཐང་
ཡིད་མུག་པ་ཞིག་ཏུ་ས་རྡུལ་འཚུབ་བེར་རྐང་རྩེད་སྤོ་ལོ་རྩེ་བཞིན་འདུག གླ་གཏོང་
ཁ་ལོ་པ་རྣམས་ཀྱིས་ང་ཚོ་བསྐྱུར་བཞིན་བརྒྱུགས་ཤིང་། ང་ཚོ་ལ་བུ་མོ་དགོས་ཀྱི་
ཡོད་མེད་ཤེས་འདོད་བྱེད། མི་དགོས། ད་ལྟའི་ཆ་ལ་ང་ཚོ་ལ་བུ་མོ་མི་དགོས། ས་ཕག་
གི་ཁང་རྙིང་བསྟར་ཕྲེང་རིང་པོ་ཡོད་པའི་དབུལ་པོའི་གྲོང་སྡེ་དག་ནི་ཐང་ཆེན་དེར་
བསྲིངས་འདུག་ལ། ང་ཚོས་གློག་འོད་མི་གསལ་བའི་སྲང་ལམ་རྣམས་སུ་མི་ཁེར་འགྲོ་
བ་རྣམས་མཐོང་སོང་། མགྱོགས་མྱུར་གྱིས་མཚན་མོ་ཆགས་ཀྱི་རེད། དེ་ནས་གྲོང་ཁྱེར་
དེ་མངོན་བྱུང་ལ། གློ་བུར་དུ་ང་ཚོས་འཚང་ཁ་ཅན་གྱི་ཟ་ཁང་དང་ཟློས་གར་ཁང་།
དེ་བཞིན་གློག་འོད་ཁྲ་ལེམ་མེ་བ་བཅས་བརྒྱུད་བཞིན་འདུག ཚགས་པར་བཙོང་
མཁན་གྱི་བུ་གུ་ཚོས་ང་ཚོ་ལ་སྐད་བརྒྱབ། རྐང་རྗེན་ཡིན་པའི་བཟོ་པ་དག་གིས་ལག་
ཏུ་སྐམ་པ་དང་རས་ཡུག་ཧྲུལ་པོ་བཟུང་ནས་འཁོར་བཞིན་བསྡད་འདུག གདོད་མའི་
མི་རིགས་ཀྱི་ཁ་ལོ་པ་རྐང་རྗེན་དེ་ཚོས་ང་ཚོའི་མདུན་བཅད་ཅིང་། ང་ཚོ་ལ་བསྐོར།
ང་ཚོ་ལ་དུང་སྒྲ་བཏང་ནས་འགྲུལ་བཞུད་པ་རྣམས་སྨྱོ་འཚུབ་སེ་བཟོས། འུར་སྒྲ་ནི་ཧ་
ལས་པ་ཞིག་རེད། མེག་སི་ཁོའི་རླངས་འཁོར་རྣམས་ལ་སྒྲ་གནོན་འཕྲུལ་ཆས་བཀོལ་
གྱི་མེད། རླངས་འཁོར་གྱི་དུང་སྒྲ་ནི་དགའ་སྤྲོ་དང་བཅས་ཕན་ཚུན་ལ་བསྟུད་
མར་རྒྱག་པར་བྱེད། "ཨོ་ཧོ།" ཌིན་གྱིས་སྐད་བརྒྱབ། “ལྟོས་ཨ།” ཟེར། ཁོས་རླངས་
འཁོར་མང་པོའི་དཀྱིལ་ནས་འཁྱོར་འགྲོས་ཀྱིས་བསྐོར་ཞིང་མི་ཚང་མ་དང་ལྷན་
དུ་རྩེད་དགོད་བྱས། ཁོས་ཨ་རིའི་གདོད་མའི་མི་རིགས་ཤིག་དང་འདྲ་བར་རླངས་
འཁོར་བསྐོར། ང་ཚོ་རི་ཧྥོམ་མ་ལམ་ཆེན་ཐོག་ནས་གྷི་ལོ་རི་ཨེ་ཋ་སྐོར་ལམ་གོར་མོའི་
སྟེང་དུ་བསླེབས། སྐོར་ལམ་དེའི་རྩིབས་ལམ་མམ་ཡན་ལག་གི་ལམ་བརྒྱད་ནས་ང་
ཚོའི་སྟེང་དུ་རླངས་འཁོར་འདུར་རྒྱུག་གིས་ཡོང་ཞིང་། དེ་ཡང་ཕྱོགས་ཚང་མ་སྟེ།
གཡས་དང་གཡོན་དང་། ཨི་ཛི་ཁི་ཨེར་ཏ་[གཡོན་]འོ།། མདུན་ནས་འགག་འདུག
སྐད་ཅོར་བརྒྱབ། དགའ་སྣང་གིས་མཆོངས་རྒྱུགས་བྱས། "འདི་འདྲའི་འཚང་ཁ་ཅན་
གྱི་འགྲུལ་བཞུད་ནི་ངས་རྟག་ཏུ་ཡིད་སྨོན་བྱས་པ་ཞིག་ཡིན་ཡ། ཚང་མ་འགྲོ་གི་ཡོད་
པ་རེད་དོ།།" མྱུར་སྐྱོབ་ཛ་དྲག་རླངས་འཁོར་ཞིག་བརྒྱུགས་ནས་བསླེབས་སོང་། ཨ་
མེ་རི་ཀའི་མྱུར་སྐྱོབ་ཛ་དྲག་རླངས་འཁོར་ཡིན་ན་ཉེན་བརྡའི་དུང་སྒྲ་སྒྲོག་བཞིན་
འགྲུལ་ཚོགས་ཀྱི་དཀྱིལ་དུ་དཀྱོགས་ནས་རྒྱུག་གི་རེད། འཛམ་གླིང་ཁྱོན་ཡོངས་ཀྱི་
ཨི་ཇིབ་ཡུལ་གྱི་ཞིང་པ་དང་འདྲ་བའི་གདོད་མའི་མི་རིགས་ཀྱི་མྱུར་སྐྱོབ་ཛ་དྲག་
རླངས་འཁོར་འདི་དག་ནི་ཆུ་ཚོད་གཅིག་ལ་མེལ་ལེ་བརྒྱད་ཀྱི་རྒྱུག་ཚད་ཐོག་ན་ཡོད་
པའི་གྲོང་ཁྱེར་གྱི་སྲང་ལམ་སྟེང་དུ་བསླེབས་པ་ཙམ་གྱིས་མི་ཚང་མས་ལམ་ཁ་འབྱེད་
དགོས་པ་དང་། ཁོང་ཚོ་ནི་མི་སུ་ཞིག་ཡིན་རུང་། གནས་སྟངས་གང་འདྲ་ཡིན་རུང་
འགོག་པར་མི་འགྱུར་ལ། ཤར་རྒྱག་རྒྱུག་ནས་འགྲོ་བ་རེད། མྱུར་སྐྱོབ་རླངས་འཁོར་
དེས་གྲོང་ཁྱེར་དཀྱིལ་གྱི་རླངས་འཁོར་གྱི་འཚང་ཁའི་བར་འབྱེད་བཞིན་པ་དེའི་
དཀྱིལ་ནས་འཚུབ་སེ་བརྒྱུགས་ཏེ་མཐོང་ཡུལ་ནས་ཡལ་འགྲོ་བཞིན་པའི་མཇུག་དེ་
ང་ཚོས་མཐོང་བྱུང་། ཁ་ལོ་པ་རྣམས་ནི་གདོད་མའི་མི་རིགས་རེད་འདུག མཐའ་ན་
རྒན་མོ་རྣམས་ཀྱང་ཚུད་པའི་མི་རྣམས་ནི་གཏན་ནས་འགོག་པར་མི་འགྱུར་བའི་
སྤྱི་སྤྱོད་རླངས་འཁོར་གྱི་ཆེད་དུ་བརྒྱུགས་ཏེ་འགྲོ མེག་སི་ཁོ་གྲོང་ཁྱེར་གྱི་ཚོང་པ་ལོ་
གཞོན་རྣམས་ནི་རྒྱན་བཞག་སྟེ་ཁྱུ་དང་ཁྱུ་བྱས་ཏེ་སྤྱི་སྤྱོད་རླངས་འཁོར་གྱི་ཕྱོགས་
ལ་བརྒྱུགས་ཤིང་། རྩལ་དང་ལྡན་པའི་ཐོག་ནས་ནང་དུ་མཆོངས། སྤྱི་སྤྱོད་རླངས་
འཁོར་གྱི་ཁ་ལོ་པ་རྣམས་ནི་རྐང་རྗེན་དང་མཐོང་ཆུང་བྱེད་མཁན། སྨྱོན་པ་བཅས་
རེད། ཁོང་ཚོས་འོག་ན་ཡོད་པའི་སྟོད་གོས་ T དབྱིབས་ཅན་གོན་མཁན་ཙོག་པུར་
དམའ་མོར་སྡོད་པ་དག་ལ་ལྟ། རླངས་འཁོར་གྱི་འཁོར་ལོ་ཧ་ལས་པའི་ཆེན་པོ་རེད།
ཁོང་ཚོའི་ཐོད་ན་སྟོན་པ་ཡེ་ཤུའི་ཐང་ག་དེ་འཚིག་འདུག སྤྱི་སྤྱོད་རླངས་འཁོར་གྱི་
གློག་འོད་རྣམས་ནི་སྨུག་པོ་དང་ལྗང་མདོག་འདྲེས་པ་ཞིག་རེད། ཤིང་གི་རྐུབ་སྟེགས་
རྣམས་ཀྱི་སྟེང་ན་གདོང་སྨུག་པོ་དག་བང་བསྒྲིགས་ཏེ་བསྡད་འདུག
མེག་སི་ཁོ་གྲོང་ཁྱེར་དཀྱིལ་དུ་རྩྭ་ཞྭ་ལྷབ་ལྷུབ་ཅན་དང་བྲང་ཁ་གཅེར་བུའི་སྟེང་
དུ་སྟོད་ཐུང་གོང་བ་རིང་པོ་ཅན་གོན་པའི་རྐྱལ་སྟོང་སྟོང་ཕྲག་མང་པོ་ལམ་ཆེན་ལྟེ་
བ་དེའི་རྒྱུད་དུ་དལ་འགྲོས་བྱེད་ཅིང་། དེ་དག་གི་ཁ་ཤས་ཀྱིས་སྲང་ལམ་རྣམས་སུ་
ཡེ་ཤུའི་རྒྱ་གྲམ་མཚོན་རྟགས་དང་ཉལ་ཐ་བཙོང་བཞིན་འདུག་ལ། ཁ་ཤས་ཀྱིས་ནི་
སྤྱིལ་ཁང་དུ་ཡོད་པའི་མེག་སི་ཁོའི་བཞད་གད་ལྟད་མོའི་ཚོགས་ཁང་གི་འཁྲིས་ཀྱི་
ཕམ་པའི་རྣམ་པ་ཅན་གྱི་ཆོས་ཁང་དུ་པུས་མོ་བཙུགས་ཏེ་བསྡད་འདུག སྲང་ལམ་
འགའ་ཞིག་ནི་ཁ་བཀབ་མེད་པའི་བཙོག་ཆུའི་ཡུར་བ་དང་བཅས་པའི་རྡོ་ཧྲུག་
ཅན་རེད་ལ། ས་ཕག་གི་རྩིག་པ་ལ་སྦྱར་ཡོད་པའི་ཆང་ཁང་ཆུང་ཆུང་། ཆེ་ཆུང་གྱོན་
གོས་འཇོག་ཁང་ཙམ་ཡོད་པ་དེ་ལ་འགྲོ་སའི་སྒོ་ཆུང་བཅས་འདུག ཆང་འཐུང་ན་
ཁྱེད་རང་ཆུ་རྐ་དེའི་སྟེང་ནས་མཆོངས་ཏེ་འགྲོ་དགོས་ཤིང༌། ཆུ་རྐ་དེའི་གཏིང་མཐིལ་
ན་ཨ་ཛི་ཋེག་ཅེས་པའི་གནའ་བོའི་མི་རིགས་ཤིག་ཡོད་པ་དེ་འཚོ་སྡོད་བྱེད་ཡུལ་
གྱི་མཚོ་དེ་ཡོད། ཁྱེད་རང་ཆང་ཁང་ནས་ཕྱིར་ཐོན་དུས་རྒྱབ་རྩིག་པ་ལ་བསྙེས་ཏེ་
དལ་མོས་ནུར་བཞིན་སྲང་ལམ་དུ་བགྲོད་དགོས། ཁོང་ཚོས་འཚིག་ཇ་དེ་ཨ་རག་
རམ་ཞེས་པ་དང་ཛ་ཏི་གཉིས་ལ་བསྲེས་ཏེ་སྟེར། མམ་བྷོ་རོལ་དབྱངས་ནི་ཕྱོགས་
གང་ས་ནས་གྲག སྨད་འཚོང་མ་བརྒྱ་ཕྲག་མང་པོ་ནི་གུ་དོག་ཅིང་མུན་པ་ཅན་གྱི་
སྲང་ལམ་དུ་བང་བསྒྲིགས་འདུག་ལ། མཚན་མོའི་ཁྲོད་དུ་ཁོང་ཚོའི་སྡུག་གིས་
ཁེངས་པའི་མིག་ལས་ང་ཚོ་ལ་འོད་འཚེར་བར་བྱས། ང་ཚོས་ནི་རྨི་ལམ་གྱི་ཁྲོད་དང་
སེམས་འཁྲུགས་པའི་ངང་ནས་འཁྱམ་ཉུལ་བྱས། ཁྱད་མཚར་བའི་ཕ་གུའི་རྩིག་པ་
ཅན་གྱི་མེག་སི་ཁོའི་ཟ་ཁང་ཞིག་ཏུ་ང་ཚོས་ཕེ་སོ་སྒོར་སྐར་བཞི་བཅུ་ཞེ་བརྒྱད་སྤྲད་
ནས་ཤ་སྲེག་ཡིད་དུ་འོང་བ་ཞིག་ཟས་པ་ཡིན། དེར་ཤིང་ལེབ་རོལ་ཆ་དཀྲོལ་མཁན་
གྱི་རྒན་གཞོན་མང་པོ་ཞིག་ཤིང་ལེབ་རོལ་ཆ་མཱ་རིམ་བྷ་ཞེས་པ་ཧ་ཅང་ཆེན་པོ་ཞིག་
གི་མཐའ་སྐོར་དུ་ལངས་ཏེ་བསྡད་འདུག་ལ། ད་དུང་གྷི་ཋར་རོལ་ཆ་དང་མཉམ་དུ་
གླུ་ལེན་བཞིན་གོམ་འགྲོས་བྱེད་མཁན་རྣམས་དང་། ད་དུང་ཟུར་ཞིག་ཏུ་ཏྲམ་གླིང་
བུ་གཏོང་མཁན་གྱི་རྒད་པོ་སྐོར་ཞིག་བཅས་འདུག ད་དུང་གུ་གུལ་ཤིང་ཆང་གི་
ཆང་ཁང་དྲི་ངན་སྐྱུར་མོ་ཁ་བ་རྣམས་ཀྱི་འཁྲིས་ནས་ཕྱིན་པ་ཡིན་ན། ཁོང་ཚོས་སྒོར་
སྐར་གཉིས་ལ་ཚེར་མའི་ལྗོན་པ་ཁག་ཋ་སི་ཞེས་པའི་ཁུ་བ་བསྲེས་པའི་ཆུ་སྦྱིན་པར་
བྱེད། ཅི་ཡིན་ཡང་མཚམས་འཇོག་པ་ནི་མི་སྲིད་ཅིང་། སྲང་ལམ་ཚང་མ་མཚན་མོ་
ཧྲིལ་པོར་འཚང་ཁ་ཤིག་ཤིག་རེད། སྤྲང་པོ་རྣམས་ནི་རྩིག་པ་ནས་བཀོག་པའི་ཁྱབ་
བསྒྲགས་ཀྱི་ཤོག་བྱང་གིས་བཏུམས་ཏེ་གཉིད་དུ་ཡུར་འདུག མཚན་གྱི་རིང་ལ་སྤྲང་
པོའི་བཟའ་ཚང་ཧྲིལ་པོ་ལམ་ཟུར་དུ་ཙོག་པུར་བསྡད་ནས་གླིང་བུ་ཆུང་ཆུང་རིགས་
གཏོང་ཞིང་གད་མོ་ཤོར་བཞིན་བསྡད་འདུག ཁོང་ཚོའི་རྐང་པ་རྗེན་པ་དེ་ཕྱི་ལ་བཏོན་
ཅིང་། ཁོང་ཚོའི་རབ་རིབ་ཀྱི་ལྭ་སྒྲོན་དེ་སྦར་འདུག མེག་སི་ཁོ་ཡོངས་སུ་རྫོགས་པ་ནི་
སྔ་མོའི་བྷོ་ཧེ་མི་ཡ་ཡུལ་མིའི་སྒར་ཆེན་པོ་དང་འདྲ་བ་ཞིག་རེད། ལམ་ཟུར་དག་ན་
རྒན་མོ་དག་གིས་ཕྱུགས་ཀྱི་མགོ་བཙོས་མ་རྣམས་གཏུབས་ཏེ། བག་ལེབ་སྲབ་མོའི་
དཀྱིལ་དུ་དུམ་བུར་གཅུད་པ་དང་མཉམ་དུ་སི་པན་ཁ་ཚ་དང་བཅས་ཚགས་ཤོག་གི་
ཁུག་མར་བཞག་སྟེ་བཙོང་བར་བྱེད། འདི་ནི་ལམ་གྱི་མཐའ་མཇུག་དེར་ང་ཚོས་རྙེད་
པར་འགྱུར་བར་ཤེས་པའི་གྲོང་ཁྱེར་ཏེ། རྒོད་ཅིང་བཀག་རྒྱ་ལས་ཐར་པའི་ཨི་ཇིབ་
ཡུལ་གྱི་ཞིང་པ་ཞིག་གི་བྱིས་པ་དང་འདྲ་བའི་གཟི་བརྗིད་ཅན་གྱི་གྲོང་ཁྱེར་མཐའ་
མ་དེ་རེད། ཌིན་ནི་རོ་ལངས་ཤིག་དང་འདྲ་བར་ལག་པ་གཉིས་ཟུར་གཉིས་ནས་ལྷོད་
ཀྱིས་གློད་ཅིང་ཁ་གདངས། མིག་ནས་འོད་ཆེམ་ཆེམ་བྱེད་བཞིན་གོམ་འགྲོས་བྱས་
ཤིང་། ས་སྲོད་ཀྱི་སྐབས་སུ་རྩྭ་ཞྭ་གོན་པའི་བྱིས་པ་ཞིག་གིས་ང་ཚོ་ལ་ཁ་བརྡ་བྱས་
ཤིང་གད་མོ་དགོད་ཞོར་སྤོ་ལོ་འཕེན་རེས་འཇུ་རེས་རྩེ་འདོད་བྱས་པ་དེའི་བར་དུ་
ཡུལ་སྐོར་རྒོད་ཅིང་ཁྱད་དུ་འཕགས་པ་ཞིག་བྱས་སོང་ལ། ཅི་གང་ཡང་གཏན་ནས་
རྫོགས་འགྲོ་རྒྱུ་ཞིག་མེད་པ་རེད།
དེ་ནས་ང་ལ་ཚ་བ་འཕར་ནས་མགོ་འཐོམས་ཤིང་དྲན་པ་འཐོར། ཁྲག་བཤལ་
གྱི་འདུག ངའི་སེམས་འཁྲུགས་ཤིང་རབ་རིབ་ཀྱི་ངང་ནས་གྱེན་ལ་བལྟས། ང་ནི་རྒྱ་
མཚོ་ནས་ཕི་ཊི་བརྒྱད་སྟོང་གིས་མཐོ་བའི་འཇིག་རྟེན་གྱི་མཐོ་སྒང་ཞིག་ཏུ་གདན་
ཁྲི་ཞིག་གི་སྟེང་དུ་ཡོད་པ་ངས་ཤེས་ཤིང་། ངའི་ཚེ་འདི་དང་སྐྱེ་བ་གཞན་མང་པོར་
ངའི་ཕྲ་ཕུང་གི་ཤ་ཁྲག་གི་ལྕིབས་ཉམ་ང་བ་འདིའི་ནང་དུ་འཚོ་ཞིང་བསྐྱལ་བ་དེ་
ངས་ཤེས་སོང་ལ། ང་ལ་ཡོད་ཚད་རྨི་ལམ་རྨིས་བྱུང་། དེ་ནས་ངས་ཌིན་ནི་ཐབ་ཚང་
གི་ཅོག་ཙེའི་སྟེང་བསྒུར་ཏེ་ཡོད་པ་མཐོང་བྱུང་། འདི་ནི་ཞག་མ་འགའ་ཡི་རྗེས་ཡིན་
པ་དང་ཁོ་ནི་མེག་སི་ཁོ་གྲོང་ཁྱེར་བཞག་ནས་ཐོན་ཆོག་ཆོག་རེད། "ཁྱེད་ཀྱིས་ག་རེ་
བྱེད་ཀྱི་ཡོད། ཁོ་རེ།” ངས་ངུ་སྐད་ཀྱིས་དྲིས།
“སྙིང་རྗེ། སལ། སྙིང་རྗེ། སལ། ན་བ་རེད། སི་ཋན་གྱིས་ཁྱེད་རང་བདག་སྐྱོང་
བྱེད་ཀྱི་རེད། ཁྱེད་རང་ན་བཞིན་དུའང་གོ་ཐུབ་ན་འདི་ལ་མཉན་རོགས། ངས་འདི་
ནས་ཁ་མེལ་དང་བཟའ་འཐོར་རྒྱག་རྒྱུའི་ཡིག་ཆ་བླངས་ཟིན། གལ་སྲིད་རླངས་
འཁོར་གྱིས་ལྕོགས་ན་དོ་ནུབ་ངས་ནེའུ་ཡོག་ལ་རླངས་འཁོར་བསྐོར་ནས་ཨིན་ཛི་
ལ་ཐུག་ཏུ་འགྲོ་རྒྱུ་ཡིན།” ཟེར།
“དེ་ཚོ་ཚང་མ་མགོ་ནས་བྱེད་རྒྱུ་ཡིན་ནམ།” ངས་སྐད་བརྒྱབ།
“ཚང་མ་མགོ་ནས་བྱེད་རྒྱུ་ཡིན་ཡ་གྲོགས་བཟང་། ང་ངའི་མི་ཚེ་ལ་སླར་ལོག་
དགོས། ང་ཁྱེད་རང་དང་མཉམ་དུ་སྡོད་ཐུབ་པའི་སྨོན་པ་འཆོར། ང་ཚུར་ལོག་ཐུབ་
པའི་སྨོན་ལམ་རྒྱོབས།” ཟེར། ངས་རང་གི་གྲོད་ཁོག་གི་ཟུག་གཟེར་ལ་ལག་པས་
བསྡམས་ཞོར་འཁུན་སྒྲ་ཤོར། དེ་ནས་ངས་སླར་ཡང་གྱེན་ལ་བལྟས་སྐབས་རྟུལ་ཕོད་
ཅན་གྱི་མི་བཟང་ཌིན་གྱིས་རང་གི་དོ་སྒམ་ཟད་པོ་རྙིང་གོག་དེ་དང་བཅས་ཡར་
ལངས་ནས་ང་ལ་མར་ལྟ་བཞིན་འདུག ད་ནི་ངས་ཁོ་སུ་ཡིན་པའང་ཤེས་ཀྱི་མི་འདུག་
ལ། ཁོས་ཀྱང་དེ་ཤེས་ནས་ང་ལ་ཤ་ཚ་བའི་ཐོག་ནས་ཉལ་གོས་ངའི་ཕྲག་པའི་བར་
དུ་འཐེན་ནས་བཀབ་བྱུང་། "ཨོ་རེད། ཨོ་རེད། ཨོ་རེད། ད་ང་འགྲོ་རན་སོང་། ཚ་བ་
འཕར་བའི་སྤོ་ལགས་སལ། བདེ་མོ་བྱོས།” ཟེར། ཁོ་ཕྱིན་ཚར་སོང་། ང་ལ་སྡུག་ལྕི་
བའི་ཚ་བ་བྱུང་ནས་ཆུ་ཚོད་བཅུ་གཉིས་ཀྱི་རྗེས་སུ་ངས་ཁོ་ཕྱིན་ཚར་བ་དེ་ཤེས་བྱུང་།
སྐབས་འདི་དང་མཚན་གྱི་ད་ཚོད་ལ་ཁོ་ནི་ཤིང་ཏ་ལའི་སྡོང་པོ་ཅན་གྱི་རི་བོ་དེ་རྣམས་
བརྒྱུད་ནས་ལོག་བཞིན་ཡོད་པ་རེད།
ང་དྲག་ཡོང་དུས་དེར་ངས་ཁོ་ནི་ཇི་འདྲའི་རང་དོན་ཁོག་བཅུག་ཅན་གྱི་མི་ཞིག་
ཡིན་པ་དེ་ཤེས་བྱུང་། འོན་ཀྱང་ངས་ཁོའི་མི་ཚེའི་ཁྲོད་ཀྱི་ཧ་ལས་པའི་རྙོག་འཛིང་
རང་བཞིན་དང་། ཇི་ལྟར་ཁོང་གིས་ང་ན་བཞིན་དུའང་བསྐྱུར་ནས་རང་གི་ཆུང་མ་
རྣམས་དང་སྐྱོ་སྡུག་དེ་དག་དང་དུ་ལེན་པའི་ཕྱིར་ཐོན་ཡོད་པ་འདི་ལའང་ངས་བསམ་
ཤེས་བྱེད་དགོས་བྱུང་། "ལགས་སོ། རྒད་པོ་ཌིན། ངས་ཅི་ཡང་མི་བཤད།"༼༥༽
བམ་པོ་ལྔ་པ།
ཌིན་གྱིས་མེག་སི་ཁོ་གྲོང་ཁྱེར་ནས་རླངས་འཁོར་བསྐོར་ཏེ་གྷེ་རེ་གོ་རི་ཡ་གྲོང་ཁྱེར་
དུ་ཝིག་ཁོར་ལ་ཐུག དེ་ནས་ཕ་གིའི་ཨ་རིའི་ལུ་ཡི་ཛི་ཡ་ན་མངའ་སྡེའི་ལེག་ ཆ་རལ་
སི་གྲོང་ཁྱེར་བར་དུ་རླངས་འཁོར་རྙིང་གོག་དེ་དེད།
དེ་རུ་རླངས་འཁོར་གྱི་མཇུག་
དེ་ས་ལ་ལྷུང་བར་གྱུར་ཅིང་། ཁོས་དེ་ལྟར་ལྷུང་བར་འགྱུར་རྒྱུ་ཡིན་པ་ནི་སྔོན་ཚུད་
ནས་ཤེས་ཡོད། དེ་ནས་ཁོས་གནམ་གྲུའི་འཛིན་བྱང་གི་སླད་དུ་ཨིན་ཛི་ལ་ཏར་འཕྲིན་
བཏང་ཞིང་། ལམ་ལྷག་མ་རྣམས་ལ་གནམ་གྲུའི་ནང་ནས་བསྐྱོད་པ་རེད། ཁོས་བཟའ་
འཐོར་གྱི་ཡིག་ཆ་ལག་ཏུ་བཟུང་ནས་ནེའུ་ཡོག་ལ་འབྱོར་དུས་ཨིན་ཛི་དང་ཁོང་
གཉིས་དེ་མ་ཐག་ཏུ་ནེའུ་ཝར་ཁ་གྲོང་ཁྱེར་དུ་ཕྱིན་ཏེ་གཉེན་སྒྲིག་བྱས་པ་རེད། དེའི་
མཚན་མོ་དེ་ལ་ཁོས་མོ་ལ་ཚང་མ་འགྲིག་ཡོད་པ་དང་སེམས་ཁྲལ་བྱེད་མི་དགོས་པའི་
སྐོར་བཤད་ཅིང་། ཚད་ལས་བརྒལ་ཞིང་སྡུག་གིས་ཁེངས་པའི་རྔུལ་ཆུ་མ་གཏོགས་
ཅི་ཡང་མེད་ས་ཞིག་ནས་རྒྱུ་མཚན་གསར་བཟོ་བྱས་ཏེ། ཁོ་སྤྱི་སྤྱོད་རླངས་འཁོར་
གྱི་ནང་དུ་མཆོངས་ཏེ་སླར་ཡང་གླིང་ཆེན་ཡིད་དུ་མི་སྡུག་པ་དེ་བཅད་ནས་སན་ ཧྥ་
རན་སི་སི་ཁོ་གྲོང་ཁྱེར་དུ་ཁ་མེལ་དང་བུ་མོ་ཆུང་ཆུང་གཉིས་ལ་ཐུག་ཏུ་ཕྱིན་པ་
རེད། དེ་ལྟར་ན་ད་ནི་ཁོ་གཉེན་སྒྲིག་ཐེངས་གསུམ་བྱས་ཤིང་། བཟའ་འཐོར་ཐེངས་
གཉིས་བརྒྱབ། ཆུང་མ་གཉིས་པ་དང་ལྷན་དུ་སྡོད་ཀྱི་ཡོད་པ་རེད།
སྟོན་ཁའི་སྐབས་སུ་ང་རང་ཉིད་ཀྱང་མེག་སི་ཁོ་གྲོང་ཁྱེར་ནས་ཁྱིམ་ལ་ལོག་
མགོ་བརྩམས་པ་ཡིན། མཚན་མོ་ཞིག་ལ་ཋེག་ས་སི་མངའ་སྡེའི་ཌིལ་ལེ་ཞེས་པའི་
གྲོང་ཁྱེར་དུ་ལ་རེ་ཌོ་ས་མཚམས་དང་ཐག་མི་རིང་ས་ཞིག་ཏུ། དྲོད་འབར་བའི་
ལམ་གྱི་སྟེང་དུ་གློག་སྡོང་ཞིག་གི་འོག་ཏུ་ལངས་ཏེ་སྡོད་བཞིན་ཡོད་ཅིང་། དབྱར་
གྱི་འབུ་མེ་ལྕེབ་རྣམས་ནི་གློག་བཞུ་ལ་རྡབ་བཞིན་འདུག སྐབས་དེ་ལ་ངས་རྒྱབ་
ཀྱི་མུན་པའི་ཁྲོད་ནས་གོམ་པའི་འདེགས་འཇོག་གི་སྒྲ་ཞིག་གོ་བྱུང་ལ། དེ་ནས་ཨེ་
མ། སྐྲ་ལོ་དཀར་པོ་གཡོ་བཞིན་པའི་རྒད་པོ་གཟུགས་རིང་ཞིག་གིས་ཁྲེས་པོ་རྒྱབ་ཏུ་
འཁུར་ནས་གོམ་པ་ཤུགས་ཀྱིས་སྤོ་བཞིན་བསླེབས་སོང་ལ། ཁོ་ཕར་འགྲོ་རིམ་བཞིན་
ང་མཐོང་བ་དང༌། “འགྲོ་བ་མི་ལ་འཁུན་སྒྲ་འབྱིན་དུ་རྒྱུགས།” ཟེར། དེ་ནས་གོམ་པ་
ཤུགས་ཀྱིས་སྤོ་བཞིན་མུན་ནག་གི་ཁྲོད་དུ་ཕྱིན་སོང་། འདིའི་གོ་དོན་ནི་མཐའ་མཇུག་
ང་རང་ཨ་མེ་རི་ཀའི་ཡུལ་གྱི་མུན་ནག་གི་ལམ་ཁ་རྣམས་ལ་རྐང་བགྲོད་ཀྱིས་འགྲུལ་
བཞུད་གནས་སྐོར་ལ་འགྲོ་དགོས་པ་སྟོན་གྱི་ཡོད་དམ། ངས་འབད་པ་དང་བྲེལ་བ་
བྱས་ཏེ་ནེའུ་ཡོག་ལ་ཕྱིན་པ་ཡིན། མཚན་མོ་ཞིག་ལ་ང་ནི་མན་ཧ་ཋན་གྲོང་ཁྱེར་གྱི་
མུན་པ་ཅན་གྱི་སྲང་ལམ་ཞིག་ཏུ་ལངས་ནས་བསྡད་ཡོད་ཅིང་། ངའི་གྲོགས་པོ་ཚོ་
འཛོམས་ནས་སྟོན་མོ་གཏོང་བཞིན་ཡོད་བསམས་སའི་སྟེང་ཁང་གི་སྒེའུ་ཁུང་ཞིག་
ལ་ཁ་གཏད་ནས་བོས་པ་ཡིན། འོན་ཀྱང་བུ་མོ་མཛེས་མ་ཞིག་གིས་སྒེའུ་ཁུང་ནས་
སྐེ་བསྲིངས་ཏེ། “ལགས། སུ་ཡིན།” ཟེར།
“སལ་ ཕ་ར་ཌེ་སི་” ངས་དེ་ལྟར་བཤད་ཅིང་། ངའི་མིང་དེ་སྐྱོ་ཞིང་སྟོང་བའི་ལམ་
ནས་བྲག་ཆའི་ཚུལ་དུ་གོ་བྱུང་།
"ཡར་ཕེབས་ཤོག" མོས་དེ་སྐད་བོས། “ངས་ཅོག་ལེ་ཊི་མངར་མོའི་བཏུང་བ་ཞིག་
བསྐོལ་གྱིན་ཡོད།” ཟེར། བྱས་ཙང་ང་ཡར་ཕྱིན་པ་ཡིན་ལ། མོ་རང་དེ་གར་འདུག
ངས་ཧ་ཅང་ཡུན་རིང་པོ་ཞིག་གི་བར་དུ་བཙལ་བཙལ་ནས་བསྡད་པའི་བུ་མོ། མིག་
ནི་གཙང་ཞིང་ཉེས་མེད་ཡིན་ཁར་ཡིད་དུ་འོང་བ་དེ་དེར་འདུག ངེད་གཉིས་ཀྱིས་
ཕན་ཚུན་ལ་ཆེས་ཆེར་དགའ་བོ་བྱེད་རྒྱུའི་མོས་མཐུན་བྱས་པ་ཡིན། དགུན་ཁའི་རིང་
ལ་ང་ཚོ་སན་ ཧྥ་རན་སི་སི་ཁོ་གྲོང་ཁྱེར་ལ་གཞིས་སྤོ་བྱེད་རྒྱུའི་འཆར་གཞི་བཏིང་
ཞིང་། ཟོང་འཁོར་གྱི་རིགས། རྒྱབ་ཏུ་སྟེང་ཁེབས་ཅན་ཞིག་གི་ནང་དུ་ང་ཚོའི་ཕམ་
པར་གྱུར་པའི་ནང་ཆས་དང་ཆག་གྲུམ་ཤོར་བའི་ཅ་དངོས་རིགས་འཁྱེར་རྒྱུ་བྱས་པ་
ཡིན། ངས་ཌིན་ལ་ཡི་གེ་ཞིག་བཏང་ནས་དེའི་སྐོར་བཤད་པ་ཡིན། ཁོས་ཡིག་ལན་
དུ་ཚིག་སྟོང་ཕྲག་བརྒྱད་ལོངས་པའི་ཡིག་རིང་ཞིག་བྲིས་ཏེ་ཁོ་རང་ལོ་ན་གཞོན་
སྐབས་ཀྱི་ཌེན་ཝར་གྲོང་ཁྱེར་ནས་བསྐྱལ་བའི་མི་ཚེའི་སྐོར་ཤ་སྟག་བྲིས་འདུག་ལ།
ཁོ་རང་ང་ལེན་དུ་ཡོང་རྒྱུ་ཡིན་པ་དང་ཁོ་རང་དངོས་ཀྱིས་ཟོང་འཁོར་འདེམས་སྒྲུག་
བྱས་ཏེ་ང་ཚོ་འཁྲིད་འགྲོ་རྒྱུ་ཡིན་ཟེར། ང་ཚོ་ལ་ཟོང་འཁོར་གྱི་ཆེད་དུ་དངུལ་གསོག་
རྒྱུར་བདུན་ཕྲག་དྲུག་འདུག་ལ། ང་ཚོས་སྒོར་མོ་སྐར་མ་རེ་རེ་བཞིན་བསགས་ནས་
ལས་ཀ་བྱེད་པའི་མགོ་བརྩམས་པ་ཡིན། དེ་ནས་གློ་བུར་བ་ཞིག་ལ་གང་ལྟར་ཌིན་
ནི་བསླེབས་ཚར་སོང་། བདུན་ཕྲག་ལྔ་དང་ཕྱེད་ཀའི་སྔོན་ལ་བསླེབས་པ་རེད། ང་ཚོ་
འཆར་གཞི་ལྟར་འགྲོ་རྒྱུའི་དངུལ་ནི་སུ་གང་ལའང་ཡོད་པ་མ་རེད།
མཚན་དཀྱིལ་ཞིག་ལ་ང་ནི་གོམ་བགྲོད་ཀྱིས་འཆམ་འཆམ་བྱེད་བཞིན་ཡོད་
ལ། ངའི་འཆམ་འཆམ་གྱི་སྐབས་སུ་སེམས་ལ་གང་ཤར་བ་དེ་ངའི་བུ་མོ་ལ་བཤད་
དགོས་བསམས་ནས་ཚུར་ལོག་པ་ཡིན། མོས་ཁྱད་མཚར་བའི་འཛུམ་དམུལ་དང་
བཅས་ཁང་ཆུང་ནག་གེ་བ་དེའི་ནང་ལངས་ཏེ་བསྡད་འདུག ངས་མོ་ལ་མང་པོ་ཞིག་
བཤད་པ་ཡིན། གློ་བུར་དུ་ངས་ཁང་པའི་ནང་ཁུ་སིམ་མེར་ཡོད་པ་ལ་དོ་སྣང་བྱུང་
ཞིང་། གཡས་གཡོན་ལ་བལྟས་སྐབས་རླུང་འཕྲིན་ཡོ་ཆས་ཀྱི་སྟེང་དུ་དེབ་རྙིང་གོག་
ཅིག་ཡོད་པ་མཐོང་བྱུང་། འདི་ནི་རྩོམ་པ་པོ་ཕོ་རོ་སིད་ཀྱི་དེབ་སྟེ། ཌིན་གྱི་ཕྱི་དྲོའི་བླ་
ན་མེད་པའི་རྟག་བརྟན་ཞེས་པའི་དེབ་དེ་རེད། རྨི་ལམ་དུ་བྱུང་བ་ཇི་བཞིན་ཁོས་རྐང་
ཤུབས་རིང་མོ་ཞིག་གོན་ཏེ་ཚོགས་ཁང་མུན་པ་ཅན་དེ་ནས་འཇབ་འགྲོས་ཀྱིས་
ཡོང་བ་མཐོང་བྱུང་། ད་ནི་ཁོས་སྐད་ཆ་ཅི་ཡང་བཤད་ཐུབ་ཀྱི་མི་འདུག ཁོ་གནམ་
ལ་ལྡིང་ཞིང་གད་མོ་ཤོར། ཁོས་ལག་པ་འདར་བཞིན་ལྡབ་ལྡིབ་ཀྱི་ངང་ནས། “ཨང་།
ཨང༌། ཁྱེད་ཚོས་ངེས་པར་དུ་ཉན་དགོས།" ཟེར། ང་ཚོས་མཉན་པ་ཡིན། རྣ་བ་གཏད་
ནས། ཡིན་ན་ཡང་ཁོས་ཅི་ཞིག་བརྗོད་འདོད་པ་དེ་བརྗེད་པ་རེད། "ངོ་མ་ཉན་རོགས།
ཧང་། ལྟོས་དང་སྙིང་གྲོགས་སལ། མཛེས་མ་ལོ་ར། ང་ཡོང་ཡོད། ང་ཕྱིན་པ་རེད།
ཡིན་ན་ཡང་སྒུགས་ཨང་། ཨོ། རེད།” ཁོས་དཀའ་ངལ་གྱིས་ཁེངས་པའི་སྡུག་བསྔལ་
དང་བཅས་རང་གི་ལག་པ་ལ་ཅེར་ནས་བསྡད། “ངས་ད་བཤད་ཐུབ་ཀྱི་མི་འདུག
ཁྱོད་ཀྱིས་འདི་ཅི་ཞིག་ཡིན་པ་ཤེས་ཀྱི་འདུག་གམ། གཅིག་བྱས་ན། འོན་ཀྱང་ཉན་
རོགས།” ཟེར། ང་ཚོ་ཚང་མས་མཉན་པ་ཡིན། ཁོས་ནི་མཚན་མོའི་སྒྲ་ལ་ཉན་གྱིན་
འདུག ཨོ་རེད་ཡ།" ཁོས་འཚེར་སྣང་གིས་ཤུབ་བཤད་བྱས། "ཡིན་ན་ཡང་། ཁྱེད་
ཀྱིས་ཤེས་པ་ལྟར། ཁ་བརྡ་མུ་མཐུད་ནས་དང་འདི་ལས་བརྒལ་ཏེ་བྱེད་དགོས་པའི་
དོན་དག་མི་འདུག"ཟེར།
“ཡིན་ན་ཡང་། ཌིན། ཁྱེད་འདི་འདྲའི་སྔ་པོ་ཞིག་ལ་ཅིའི་ཕྱིར་ཡོང་བ་ཡིན།”
“ཨང་།" ཁོས་ཆེས་ཐོག་མར་མཐོང་བའི་ཚུལ་གྱིས་ང་ལ་ལྟ་བཞིན། “ཧ་ཅང་སྔ་
དྲགས་སོང་། ཨོ་རེད། ང་ཚོས་ཤེས་ཀྱི་རེད། དེ་ནི། ངས་ཤེས་ཀྱི་མེད། ང་མེ་འཁོར་
ལྕགས་ལམ་ལས་བྱེད་པའི་འཛིན་བྱང་ཐོག་ནས་ཡོང་བ་ཡིན། ལྕགས་ལམ་གྱི་
ལས་ཀ་བ་སྡོད་སའི་འགྲུལ་སྒམ་དེའི་ནང་དུ། རྐུབ་སྟེགས་མཁྲེགས་པོ་རྙིང་གོག་ཡིན་
པའི་ཁང་མིག་ཏུ། ཋེག་ས་སི་མངའ་སྡེ། འགྲུལ་ལམ་ཧྲིལ་པོར་གླིང་བུ་བཏང་ཞིང་།
ཤིང་གིས་བཟོས་པའི་རྫ་གླིང་ཞོ་གོག་མངར་མོ་ཞེས་པའི་གླིང་བུ་བཏང་བ་ཡིན།"
ཟེར། ཁོས་ཤིང་གི་གླིང་བུ་དེ་ཕྱིར་བཏོན་སོང་། ཁོས་གཙེར་སྐད་ཅན་གྱི་གདངས་ཁ་
ཤས་ཤིག་བཏང་ནས། རྐང་ཤུབས་རིང་པོ་གོན་བཞིན་ཡར་མར་ལ་མཆོང་ལྡིང་བྱས།
“མཐོང་སོང་ངམ།” ཟེར། “འོན་ཀྱང་སལ། འདི་ལོས་ཡིན། ངས་གང་མྱུར་གྱིས་སྔོན་
མ་བཞིན་ཁ་བརྡ་བྱེད་ཐུབ་ཀྱི་རེད། ངའི་སེམས་ཆུང་ཆུང་རྟ་རྔ་བཅད་པ་འདྲ་བོ་
འདི་དང་ལྷན་དུ་ཁྱེད་ལ་བཤད་རྒྱུ་ཧ་ཅང་མང་པོ་ཡོད། ངས་ལུང་པ་འདི་ལ་འགྲུལ་
བཞུད་བྱེད་པའི་རིང་དེར་རྩོམ་པ་པོ་སྙིང་སྡུག་ཕོ་རོ་སིད་ཀྱི་དེབ་བཀླགས་ཤིང་།
བཀླགས་ནས་དོན་དག་རླབས་ཆེན་མང་པོ་ཞིག་ལ་རོལ་མྱོང་བྱས་པ་ཡིན་ལ། ང་
ལ་དེའི་སྐོར་ཁྱོད་ལ་ཤོད་རྒྱུའི་དུས་ཚོད་དེ་གཏན་ནས་མེད་པ་རེད་ལ། ད་དུང་ཡང་
མེག་སི་ཁོའི་སྐོར་དང་། ཚ་བ་འཕར་བའི་ཁྲོད་དུ་ཁྱེད་རང་བཞག་ནས་ཕྱིན་པའི་
སྐོར་བཤད་མེད། འོན་ཀྱང་བཤད་དགོས་དོན་མི་འདུག ད་ལྟ་གཏན་ནས་ཡོད་པ་
མ་རེད། ཨེ་རེད།” ཟེར།
“ལགས་སོ། ང་ཚོས་བཤད་ཀྱི་མིན།” དེ་ནས་ཁོས་ཨེལ་ཨེ་གྲོང་ཁྱེར་དང་ཚུར་
ཡོང་བའི་ལམ་དུ་ཅི་ཞིག་བྱས་མིན་ཧ་ཅང་ཞིབ་ཆའི་ཐོག་ནས་བཤད་གང་ཐུབ་ཅིག་
གིས་གཏམ་རྒྱུད་བཤད་མགོ་བརྩམས་སོང་། ཁོ་ཇི་ལྟར་ཁྱིམ་ཞིག་ལ་ཕྱིན་པ་དང་།
དགོང་མོའི་ཟ་མ་ཟས་པ། ཕ་དང་མཉམ་དུ་ཁ་བརྡ་བྱས་པ། དེ་བཞིན་བུ་རྣམས་དང་།
སྲིང་མོ་རྣམས་དང་ཁ་བརྡ་བྱས་པ། ཁོང་ཚོའི་བྱད་དབྱིབས་ཇི་འདྲ་ཡིན་པ། ཁོང་
ཚོས་ཅི་ཞིག་ཟས་པ། ཁོང་ཚོའི་ཅ་དངོས། ཁོང་ཚོའི་བསམ་བློ། ཁོང་ཚོའི་དགའ་
ཕྱོགས། ཁོང་ཚོའི་རྣམ་ཤེས་སོགས་བཤད་སོང་། ཞིབ་ཆའི་འགྲེལ་བརྗོད་འདི་
བཤད་པར་ཁོ་ལ་ཆུ་ཚོད་གསུམ་གྱི་དུས་ཡུན་དགོས་པར་གྱུར་ཅིང་། གཏམ་རྒྱུད་
འདི་མཇུག་བསྡུས་པའི་རྗེས་སུ་ཁོས་བཤད་དོན། "ཨང་། འོན་ཀྱང་ཁྱེད་ལ་དངོས་
གནས་བཤད་འདོད་པའི་དོན་དེ་ནི། དེའི་རྗེས་ལ་རེད། ཨར་ཁན་ས་མངའ་སྡེ་དེ་མེ་
འཁོར་ནས་བརྒལ་བཞིན་ཡོད། རྫ་གླིང་གཏོང་བཞིན། བུ་འགའ་དང་ལྷན་དུ་ཤོག་
སྦག་རྩེད་བཞིན། ངའི་ཤོག་སྦག་བཙོག་རིས་ཅན་དེ། སྒོར་མོ་ཐོབ་སོང་། ཞོ་གོག་
མངར་མོ་ཞེས་པའི་རོལ་ཆ་ཁེར་འབུད་བྱས་པ་ཡིན། མཚོ་དམག་རྣམས་ཀྱི་ཆེད་
དུ། སྡུག་གིས་ཁེངས་པའི་ཉིན་ལྔ་དང་ཞག་ལྔའི་འགྲུལ་བཞུད་རིང་པོ་རིང་པོ་འདི་
ཁྱེད་ཁོ་ན་ལ་ཐུག་རྒྱུའི་ཆེད་དུ་ཡིན། སལ།”
“འོ་ན་ཁ་མེལ་མེད་དམ།"
"ཡིན་དང་ཡིན། མོས་ཆོག་མཆན་སྤྲད་བྱུང་། ང་ལ་བསྒུགས་ཡོད། ཁ་མེལ་དང་
ངེད་གཉིས་ནི་དུས་གཏན་དུ་གཙང་མ་གཙང་རྐྱང་ཡིན།"
“ཨིན་ཛི་ལ།”
“ངས་ ངས་ ངས་ མོ་ང་དང་མཉམ་དུ་ཧྥི་རི་སི་ཁོ་གྲོང་ཁྱེར་ལ་ང་དང་མཉམ་
དུ་ལོག་ཡོང་ནས་གྲོང་ཁྱེར་གྱི་ཟུར་གཞན་དེ་རུ་ང་དང་ལྷན་དུ་སྡོད་འདོད་བྱེད་ཀྱི་
ཡོད། དེ་ལྟར་མ་རེད་དམ། ཁྱོད་ཀྱིས་ང་ཅིའི་ཕྱིར་ཡོང་བ་དེ་ཤེས་སམ།" དེའི་རྗེས་
ནས་ཡ་མཚན་གྱིས་ཁ་གདངས་ཏེ་སྡོད་པའི་སྐབས་གློ་བུར་བ་ཞིག་ལ་ཁོས་བཤད་
དོན། “ཨོ་རེད། ལོས་ཡིན། ངས་ཁྱེད་དང་ཁྱེད་ཀྱི་མཛེས་མ་གཉིས་མཐོང་ན་འདོད།
ཁྱེད་ཀྱི་སྐོར་ལ་ང་དགའ་བྱུང་། སྔར་རྒྱུན་བཞིན་ང་ཁྱོད་ལ་དགའ།” ཟེར། ཁོ་ནེའུ་
ཡོག་གྲོང་ཁྱེར་དུ་ཉིན་གསུམ་ལ་བསྡད་ཅིང་། མེ་འཁོར་ལྕགས་ལམ་པའི་འཛིན་
བྱང་སྤྱད་དེ་འཚབ་འཚུབ་ཀྱིས་སླར་ལོག་རྒྱུའི་གྲ་སྒྲིག་བྱས་སོང་། ཉིན་ལྔ་དང་ཞག་
ལྔ་ཡི་རིང་ལ་རྡུལ་གྱིས་ཁེངས་པའི་མེ་འཁོར་ཁང་མིག་ནང་དུ་ཤིང་གི་སྟེགས་བུ་
མཁྲེགས་པོའི་སྟེང་ནས་སླར་ཡང་གླིང་ཆེན་བརྒལ་གྱི་རེད། ང་ཚོ་ལ་ཟོང་འཁོར་གླ་
རྒྱུའི་སྒོར་མོ་མེད་ཅིང་ཁོ་དང་མཉམ་དུ་འགྲོ་མི་ཐུབ་པ་ནི་བཤད་མ་དགོས། ཁོས་ཨིན་
ཛི་དང་མཉམ་དུ་འཛིང་བཞིན་རྔུལ་ཆུ་ཐོན་བཞིན་གསལ་བཤད་བྱེད་བཞིན་ཞག་
མ་གཅིག་བསྐྱལ་བ་རེད་ལ། མོས་ཁོ་ཕྱི་ལ་སྤྱུགས་པ་རེད། ང་བརྒྱུད་ནས་ཁོ་ལ་སྤྲོད་
དགོས་པའི་ཡི་གེ་ཞིག་འབྱོར་བྱུང༌། ངས་དེ་ལ་བལྟས་པ་ཡིན། ཡི་གེ་དེ་ནི་ཁ་མེལ་
ནས་རེད། “ཁྱེད་ཀྱིས་སྒམ་འཁྱེར་ནས་མེ་འཁོར་ལྕགས་ལམ་བརྒལ་ཏེ་འགྲོ་བཞིན་
པ་ངས་མཐོང་སྐབས་ང་སེམས་ཕམ་བྱུང་། ངས་ཁྱེད་སླར་ཡང་བདེ་བླག་ཏུ་འབྱོར་
རྒྱུའི་སྨོན་ལམ་ཡང་ཡང་བརྒྱབ་པ་ཡིན། ངས་སལ་དང་ཁོའི་གྲོགས་པོ་རྣམས་ཡོང་
ནས་སྲང་ལམ་གཅིག་གི་སྟེང་སྡོད་རྒྱུར་འདོད་མོས་བྱེད་ཀྱི་ཡོད། ཁྱེད་ཚུར་འབྱོར་
རྒྱུ་ཡིན་པ་དེ་ངས་ཤེས་ཀྱི་ཡོད། འོན་ཀྱང་ངས་སེམས་ཁྲལ་བྱེད་པ་འདི་འགོག་ཐུབ་
པ་མི་འདུག་ལ། ད་ནི་ཁྱེད་ཀྱིས་ཚང་མ་ཐག་གཅོད་བྱས་ཚར་ཡོད་སྟབས་... བརྩེ་
བའི་ཌིན། འདི་ནི་དུས་རབས་གཅིག་གི་ཕྱེད་སྔ་མའི་ལོ་མཐའ་མ་དེ་རེད། ཕྱེད་རྗེས་
མ་དེ་ང་ཚོ་དང་མཉམ་དུ་སྐྱེལ་རྒྱུའི་ཆེད་དུ་འོ་བསྐྱལ་བ་དང་བརྩེ་དུང་དང་བཅས་ཏེ་
དགའ་བསུ་བྱེད་ཀྱི་ཡོད། ང་ཚོ་ཚང་མས་ཁྱེད་ལ་སྒུག [མིང་རྟགས་བརྒྱབ།] ཁ་མེལ།
ཨེ་མེ། ཇོ་ནི་ཆུང་ཆུང་།” ཞེས་བྲིས་འདུག དེ་ལྟར་ན་ཌིན་གྱི་མི་ཚེ་ནི་ཧ་ཅང་བརྟན་
ཅིང་ཧ་ཅང་འཁོན་སེམས་ཅན། ཆེས་ཤེས་རྒྱ་ཅན་གྱི་ཁོའི་ཆུང་མ་ཁ་མེལ་དང་ལྷན་
དུ་བསྐྱལ་རྒྱུ་གཏན་འཁེལ་བ་རེད། ངས་ཁོའི་ཆེད་དུ་དཀོན་མཆོག་ལ་བཀའ་དྲིན་
ཆེ་ཞུས་པ་ཡིན།
ངས་ཁོ་མཐོང་ཐེངས་མཐའ་མ་དེ་ནི་ཧ་ཅང་སྐྱོ་ཞིང་ཁྱད་མཚར་བའི་གནས་
སྟངས་ཤིག་གི་འོག་ཏུ་ཡིན། རེ་མི་བྷོན་ཁོར་ནི་གྲུ་གཟིངས་བརྒྱུད་ནས་འཛམ་གླིང་
ལ་སྐོར་བ་ཐེངས་མ་ཁ་ཤས་བརྒྱབ་རྗེས་ནེའུ་ཡོག་གྲོང་ཁྱེར་ལ་འབྱོར་བསྡད་ཡོད།
ངས་ཁོ་ཌིན་ལ་ཐུག་ནས་རྒྱུས་ཡོད་བཟོས་ན་འདོད། ཁོང་ཚོ་ཐུག་པ་རེད། འོན་ཀྱང་
ཌིན་གྱིས་ད་ནི་ཁ་ཅི་ཡང་གྲག་ཐུབ་ཀྱི་མི་འདུག་ལ་ཅི་ཡང་བཤད་མ་སོང༌། དེ་ནས་
རེ་མི་ཁ་ཕར་འཁོར་སོང་། རེ་མི་ལ་ནི་མེ་ཥོ་རོ་ཕོ་ལི་ཋན་ཞེས་པའི་ཟློས་གར་ཁང་དུ་
ཚུགས་པའི་རོལ་དབྱངས་པ་ཌུག་
ལིང་ཋོན་གྱི་རོལ་དབྱངས་འདུ་ཚོགས་ཀྱི་འཛིན་
བྱང་ཐོབ་འདུག་ལ། ང་དང་ལོ་ར་གཉིས། ཁོང་དང་ཁོའི་དགའ་རོགས་མཉམ་དུ་
དེར་འགྲོ་རྒྱུར་ཨུ་ཚུགས་བརྒྱབ་བྱུང་། རེ་མི་ནི་ད་ལྟ་ཚོན་པོ་དང་སེམས་སྐྱོ་བསྡད་
ཡོད་མོད་ད་དུང་ཡང་དགའ་སྣང་ཆེ་ལ་སྲོལ་རྒྱུན་ཅན་གྱི་ཕོ་ཁྱོ་ག་ཞིག་ཡིན་པ་མ་
ཟད། དོན་དག་རྣམས་ཚུལ་ལུགས་དང་མཐུན་པར་བྱེད་དགོས་རྒྱུར་ཁོས་ནན་ཏན་
བྱེད་པ་རེད་ལ། དེ་བཞིན་དུ་བྱེད་འདོད་པ་རེད། ཁོས་རང་གི་རྒྱན་འཇོག་མཁན་ལ་
ང་ཚོ་རོལ་དབྱངས་འདུ་འཛོམས་བྱེད་ས་དེར་རླངས་འཁོར་ཁ་ཌི་ལག་རྟགས་ཅན་
ཞིག་གི་ནང་དུ་འཁྲིད་དུ་བཅུག་སོང་། ཁ་ཌི་ལག་དེ་ལམ་ཟུར་དུ་བཀག་ནས་འགྲོ་
ཆོག་ཆོག་ཡིན། ཌིན་ནི་རླངས་འཁོར་གྱི་སྒེའུ་ཁུང་ཕྱི་རོལ་ན་ལག་ཏུ་ཁུག་མ་
བཟུང་སྟེ་ལངས་ནས་བསྡད་འདུག་ལ། ཁོ་ནི་ཕེན་སི་ཋེ་ཤོན་འབབ་ཚིགས་ལ་ཕྱིན་
ནས་གླིང་འདི་བརྒལ་ཏེ་འགྲོ་རྒྱུའི་གྲ་སྒྲིག་ཨང་གསར་རེད།
“ག་ལེར་ཕེབས། ཌིན།" ངས་ཁོ་ལ་བཤད་ཅིང་། “ང་ནི་རོལ་དབྱངས་འདུ་
འཛོམས་འདི་ལ་འགྲོ་མི་དགོས་པའི་འདོད་པ་ཡོད་ཁོ་ཐག་ཡིན།" ཞེས་བཤད་པ་ཡིན།
“ང་ལམ་ཁ་བཞི་བཅུ་བའི་བར་དུ་ཁྱེད་ཅག་དང་ལྷན་དུ་འགྲོ་ཐུབ་ཀྱི་རེད་
བསམས་ཀྱི་འདུག་གམ།" ཁོས་ཤུབ་བཤད་བྱས། "ངའི་བུ་ཆུང་། ང་ནི་གང་ཐུབ་ཅི་
ཐུབ་ཀྱིས་ཁྱེད་དང་ལྷན་དུ་འགྲོགས་ན་འདོད། དེ་ཙམ་དུ་མ་ཟད། ད་ཆ་ནེའུ་ཡོག་ཏུ་
གནམ་ངོ་དམྱལ་བ་ཧ་ཅང་གྲང་མོ་འདུག ..." ཟེར། ངས་རེ་མི་ལ་ཤུབ་བཤད་བྱས་པ་
ཡིན། མ་རེད། ཁོས་འདི་ལྟར་བྱེད་འཇུག་གི་མ་རེད། ཁོ་ང་ལ་དགའ་མོད། འོན་ཀྱང་
ངའི་གྲོགས་པོ་གླེན་ནག་དེ་ཚོ་ལ་དགའ་གི་མ་རེད། ང་ལ་མཚོན་ན། ༡༩༤༧ ལོར་རོ་
ལནད་ མེ་ཇོར་དང་ལྷན་དུ་སན་ ཧྥ་རན་སི་སི་ཁོ་གྲོ་ཁྱེར་གྱི་ཨལ་ཧྥ་རད་ཅེས་པའི་
ཟ་ཁང་རྣམས་སུ་བྱས་པ་ཇི་བཞིན། ཁོས་འཆར་གཞི་བཏིང་ཟིན་པའི་དགོང་མོ་དེ་
སླར་ཡང་འཕྲོ་བརླག་ཏུ་གཏོང་རྒྱུ་མིན།
“ཁྱོན་ནས་ཡོང་གི་མ་རེད། སལ།” ཟེར། ཤ་ཚ། རེ་མི་ལ་ནི་མཚན་མོ་འདིའི་ཆེད་
དུ་བཟོས་པའི་དམིགས་བསལ་གྱི་སྐེ་འཆིང་འགའ་འདུག་ལ། སྐེ་འཆིང་གི་སྟེང་དུ་
རོལ་དབྱངས་འདུ་འཛོམས་ཀྱི་འཛིན་བྱང་གི་འདྲ་རིས་དང་། ང་ཚོའི་མིང་སྟེ། སལ།
ལོ་ར། རེ་མི། དགའ་རོགས་མ་ཝིག་ཁི་བཅས་ཀྱི་མིང་ཡིག་པར་དུ་བཏབ་འདུག དེ་
དག་དང་མཉམ་དུ་ཡིད་སྐྱོ་བའི་བཞད་གད་ཁ་མཚར་མང་པོ་དང་། ཡང་ཁོ་རང་ཧ་
ཅང་དགའ་བའི་ཁ་མཚར་དཔེར་ན་ "ཁྱེད་ཀྱིས་རོལ་དབྱངས་མཁས་པ་རྒད་པོ་ཞིག་
ལ་རོལ་དབྱངས་ཀྱི་སྒྲ་གདངས་གསར་པ་སློབ་མི་ནུས།" ཞེས་པ་ལྟ་བུ་བྲིས་འདུག
དེ་ལྟར་ཌིན་ནི་ང་ཚོ་དང་མཉམ་དུ་གྲོང་ཁྱེར་གྱི་སྟོད་ལ་འགྲོ་ཐུབ་མ་སོང་། ངས་
བྱེད་ཐུབ་པའི་དོན་ཉག་གཅིག་ནི་ཁ་ཌི་ལག་རླངས་འཁོར་གྱི་རྒྱབ་ཏུ་བསྡད་ནས་
ཁོ་ལ་ལག་གཡུག་བྱེད་རྒྱུ་དེ་རེད། རླངས་འཁོར་ཁ་ལོ་ལ་འཇུས་པའི་རྒྱན་པོ་བ་
དེས་ཀྱང་ཌིན་དང་ལྷན་དུ་ཅི་གང་ཡང་བྱེད་འདོད་མི་འདུག ཌིན་ནི་ཤར་ཕྱོགས་ཀྱི་
གྲང་ངར་ཆེ་བའི་གནམ་གཤིས་ལ་དམིགས་ཏེ་ཉོས་པའི་ལྭ་བ་རིང་པོ། འབུ་མེ་ལྕེབ་
ཀྱིས་ཟས་པའི་ཐེད་པོ་དེའི་ནང་འཁུམས་ནས་ཁེར་རྐྱང་དུ་ཕར་ཕྱིན་སོང་ལ། ངས་
ཁོ་མཐོང་ཐེངས་མཐའ་མ་དེ་ལ། ཁོ་ནི་འཕྲེད་ལམ་བདུན་པའི་ཟུར་དེ་བསྐོར་ནས།
མིག་དབང་མདུན་ཕྱོགས་གྱི་ལམ་ལ་གཏད་ཅིང་དེའི་ཕྱོགས་སུ་བསྒུར་འདུག སྙིང་
རྗེ། ངའི་དགའ་རོགས་ལོ་ར་ལ་ནི་ངས་ཌིན་གྱི་སྐོར་ཡོད་ཚད་བཤད་ཡོད་སྟབས་
ཧ་ལམ་ངུ་གྲབས་བྱས་སོང་།
“ཨོ་ཙི། ང་ཚོས་ཁོ་འདི་ལྟར་འགྲོ་རུ་འཇུག་རྒྱུ་ཡོད་པ་མ་རེད། ང་ཚོས་ཅི་ཞིག་
བྱེད་ན་དགའ།"
ཌིན་རྒད་པོ་ནི་ཕྱིན་ཚར་སོང་། ངས་དེ་ལྟར་བསམས་ཤིང་སྐད་ཆེན་པོས་"ཁོ་
འགྲིག་འགྲོ་གི་རེད།" ཅེས་བཤད། དེ་ནས་ཡིད་སྐྱོ་ཞིང་འདོད་པ་མེད་པའི་རོལ་
དབྱངས་འདུ་འཛོམས་དེ་ལ་ང་ཚོ་བརྒྱུགས་ཏེ་ཕྱིན་པ་ཡིན་ལ། ང་ལ་ནི་འདི་ལ་
འདོད་པ་ཅི་གང་ཡང་མི་འདུག དེར་ཡོད་པའི་དུས་ཚོད་ཡོངས་ལ་ངས་ནི་ཌིན་
གྱི་སྐོར་ལ་བསམ་བློ་བཏང་ཞིང༌། སླར་ཡང་ཁོ་མེ་འཁོར་ལ་ཇི་ལྟར་འཛུལ་བ་དང་།
ཆེས་མི་སྡུག་པའི་ས་གཞིའི་ངོས་ཀྱི་མེལ་ལེ་སྟོང་ཕྲག་གསུམ་བརྒལ་བའི་སྐོར་ལ་
བསམ་བློ་བཏང་ཞིང་། ང་ལ་ཐུག་རྒྱུ་ལས་གཞན་ཅིའི་ཕྱིར་ཁོ་འདིར་ཡོང་བའི་རྒྱུ་
མཚན་དེ་གཏན་ནས་མ་ཤེས།
དེ་ལྟར་ཨ་མེ་རི་ཀའི་ནང་ཉི་མ་ནུབ་འགྲོ་དུས། ང་ནི་གཙང་པོའི་གྲུ་སྟེགས་ཆག་
རོ་ཞིག་གི་སྟེང་དུ་བསྡད་ནས། ནེའུ་ཇར་ཛིའི་མངའ་སྡེའི་སྟེང་གི་ནམ་མཁའ་རིང་
མོ་རིང་མོ་དེ་ལ་ལྟ་བཞིན། ཨ་རིའི་ནུབ་ཕྱོགས་ཀྱི་མཚོ་ཁ་ལ་ཐུག་གི་བར་བརྐྱངས་
ཤིང་། བློ་ཡུལ་ལས་འདས་པའི་ས་གཞི་འབུར་དུ་དོད་པ་གཅིག་གི་ནང་བཏུམས་ཡོད་
པའི་ས་རྒོད་རྗེན་པ་ཡོད་ཚད་ཚོར། དེ་ནས། ས་གཞི་རྒྱ་ཁྱོན་ཆེན་པོ་དེའི་ནང་རྨི་
ལམ་གཏོང་བཞིན་པའི་མི་ཚང་མ་དང་། དེར་འགྲོ་བའི་ལམ་ཁ་ཡོད་ཚད་ཚོར། དེ་
ནས། ད་ལྟ་ཨ་ཡོ་བ་མངའ་སྡེའི་ནང་བྱིས་པ་ཚོ་ངུ་རུ་འཇུག་པའི་ས་ཆ་དེ་ན། བྱིས་
པ་ཚོ་ཏན་ཏན་ངུ་བཞིན་ཡོད་པ་ངས་ཤེས། དེ་ནས། དོ་ནུབ་སྐར་མ་རྣམས་ཤར་ཡོང་
གི་རེད་ལ། དཀོན་མཆོག་ནི་བྱིས་པའི་གློག་བརྙན་ཕུ་བྷེར་ཞེས་པའི་ནང་གི་དོམ་
དེ་ཡིན་པ་ཁྱེད་ཀྱིས་མི་ཤེས་སམ། ས་སྲོད་ཀྱི་སྐར་མས་རང་གི་འོད་ཆེམ་ཆེམ་དེ་རྒྱ་
ཆེ་བའི་རྩྭ་ཐང་སྟེང་ལ་བསྣར་བཞིན་འགྱེད་བཞིན་ཡོད། འདི་ནི་ས་རུབ་སྟེ་མུན་
པ་མུན་ནག་ཏུ་མ་གྱུར་ཙམ་གྱི་སྔོན་ལ་ཡིན་ཞིང་། དེ་ནས་མུན་པ་མུན་ནག་གིས་
ས་གཞི་བྱིན་གྱིས་རློབ། གཙང་པོ་ཡོད་ཚད་ཇེ་ནག་ཏུ་གཏོང༌། རི་བོའི་རྩེ་མོ་རྣམས་
འགེབ། མཚོ་ཁ་མཐའ་མ་དེ་བཏུམ་ནས་ཡོང་ལ། དེ་ནས། གྱོན་པ་ཧྲུལ་པོ་རྣམས་ཇེ་
རྙིང་ལ་ཕྱིན་པ་ཤེས་པ་མ་གཏོགས། གཞན་སུ་གཅིག་གིས། སུ་གཅིག་གིས་ཀྱང་། སུ་
གང་ཞིག་ལ། དོན་ཅི་ཞིག་འབྱུང་རྒྱུ་ཡིན་པ་དེ་མི་ཤེས། ངས་ནི་ཌིན་ མོ་རི་ཡར་ཋི་
དྲན། མཐའ་ན་གཏན་ནས་མ་རྙེད་པའི་ཌིན་ མོ་རི་ཡར་ཋི་ཕ་རྒན་དེ་ཡང་དྲན།
ངས་ནི་ཌིན་མོ་རི་ཡར་ཋི་དྲན་ནོ།། །།